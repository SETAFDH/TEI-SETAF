<!DOCTYPE html
  SYSTEM "about:legacy-compat">
<html>
   <head>
      <meta http-equiv="Content-Type" content="text/html; charset=UTF-8">
      <title>Moralité de la maladie de Chrestienté, a .xiij. personnages. [Neuchâtel] : [Pierre de Vingle], 1533</title>
      <style>
            body {
                background-color:white;
                text-align:justify;
            }

            .hi-orig {
                font-size:18px;
                font-style: italic
            }

            .orig {
                font-size:18px;
            }

            .QuireMarksZone-orig {
                font-size:18px;
                color:DarkOrchid;
            }

            .MarginTextZone-orig {
                font-size:16px;
                color:CornflowerBlue;
            }

            .RunningTitleZone-orig {
                font-size:18px;
                color:DarkBlue;
            }

            .NumberingZone-orig {
                font-size:18px;
                color:DarkCyan;
            }

            .pb {
                font-size:20px;
                color:HotPink;
            }
      </style>
   </head>
   <body>
      
      
      
      
      <span class="pb">[f1]</span>
      
      
      <p><span class="hi-orig">¶ Moralite de la mala¬</span></p>
      
      <p><span class="hi-orig">die de Chrestiẽte/ a .viii. personnages:</span></p>
      
      <p><span class="hi-orig">en laquelle sõt mõstrez plusieurs abuz/</span></p>
      
      <p><span class="hi-orig">aduenuz au monde/ par la poison de pe¬</span></p>
      
      <p><span class="hi-orig">che ⁊ lhypocrisie des hereticques.</span></p>
      
      
      
      <p><span class="orig">Foy.</span></p>
      
      
      
      
      
      
      <p><span class="orig">Le medecin celeste.</span></p>
      
      
      
      
      
      
      <p><span class="orig">Esperance.</span></p>
      
      
      
      
      
      
      <p><span class="orig">Inspiration.</span></p>
      
      
      
      
      
      
      <p><span class="orig">Charite.</span></p>
      
      
      
      
      
      
      <p><span class="orig">Laueugle</span></p>
      
      
      
      
      
      
      <p><span class="orig">Chrestiente.</span></p>
      
      
      
      
      
      
      <p><span class="orig">Son uarlet.</span></p>
      
      
      
      
      
      
      <p><span class="orig">Bon oeuure.</span></p>
      
      
      
      
      
      
      <p><span class="orig">Lapoticaire.</span></p>
      
      
      
      
      
      
      <p><span class="orig">Hypocrisie.</span></p>
      
      
      
      
      
      
      <p><span class="orig">Le docteur.</span></p>
      
      
      
      
      
      
      <p><span class="orig">Peche.</span></p>
      
      
      
      
      
      
      <p><span class="orig">Ceste moralite reprend</span></p>
      
      
      
      
      
      
      <p><span class="orig">Les abuz de Chrestiente/</span></p>
      
      
      
      
      
      
      <p><span class="orig">Celuy qui est en Christ ente</span></p>
      
      
      
      
      
      
      <p><span class="orig">Jamais a la mort ne mesprend.</span></p>
      
      
      
      
      <p><span class="hi-orig">Y ME VINT</span></p>
      
      <p><span class="hi-orig">MAL A</span></p>
      
      <p><span class="hi-orig">GRE.</span></p>
      
      
      
      <span class="pb">[f2]</span>
      
      
      <p><span class="hi-orig">¶ Les noms ⁊ accoustremẽs des</span></p>
      
      <p><span class="hi-orig">personnaiges de ceste pre¬</span></p>
      
      <p><span class="hi-orig">sente moralite.</span></p>
      
      
      
      <p><span class="orig">Foy uestue dune belle robbe blanche/</span></p>
      
      
      
      
      
      
      <p><span class="orig">Esperance/ uestue dune robbe de uiolet/</span></p>
      
      
      
      
      
      
      <p><span class="orig">Charite/ uestue descarlate/</span></p>
      
      
      
      
      
      
      <p><span class="orig">Bon oeuure/ uestu en marchant honneste/</span></p>
      
      
      
      
      
      
      <p><span class="orig">Chrestiente/ en honneste dame/</span></p>
      
      
      
      
      
      
      <p><span class="orig">Laueugle/ en son paoure estat/</span></p>
      
      
      
      
      
      
      <p><span class="orig">Et le uarlet/ pareillement.</span></p>
      
      
      
      
      
      
      <p><span class="orig">Hypocrisie/ uestue en nonnain/</span></p>
      
      
      
      
      
      
      <p><span class="orig">Peche/ par deuãt uestu de robbe mõdaine/</span></p>
      
      
      
      
      
      
      <p><span class="orig">⁊ derriere en habit de diable/</span></p>
      
      
      
      
      
      
      <p><span class="orig">Le medecin/ en habit propre/</span></p>
      
      
      
      
      
      
      <p><span class="orig">Inspiration/ en habit angelique/</span></p>
      
      
      
      
      
      
      <p><span class="orig">Le docteur/ en son estat/</span></p>
      
      
      
      
      
      
      <p><span class="orig">Lapoticaire/ en son estat.</span></p>
      
      
      
      
      <span class="pb">[f3]</span>
      
      
      <p><span class="hi-orig">¶ Le docteur commence.</span></p>
      
      <p><span class="hi-orig">C</span></p>
      
      
      
      <p><span class="orig">E ieu moral/ les troys uertus cõtiẽt/</span></p>
      
      
      
      
      
      
      <p><span class="orig">Cestascauoir la foy/ qui tout soustient</span></p>
      
      
      
      
      
      
      <p><span class="orig">Auec laquelle/ est conioincte esperance</span></p>
      
      
      
      
      
      
      <p><span class="orig">Et charite: qui de la foy prouient</span></p>
      
      
      
      
      
      
      <p><span class="orig">Chrestiente, par elles se entretient</span></p>
      
      
      
      
      
      
      <p><span class="orig">Faisãt tousioͬs bõ oeuure/ ⁊ ne espere en ce</span></p>
      
      
      
      
      
      
      <p><span class="orig">Qui croyt en dieu/ en nul tẽps na souffrãce</span></p>
      
      
      
      
      
      
      <p><span class="orig">De bien qui soit/ car qui a dieu a tout:</span></p>
      
      
      
      
      
      
      <p><span class="orig">Celuy a dieu/ qui a en luy fiance</span></p>
      
      
      
      
      
      
      <p><span class="orig">Prenant en luy tout seul saueur ⁊ goust.</span></p>
      
      
      
      
      
      
      <p><span class="orig">Peuple auditeur/ de la moralite:</span></p>
      
      
      
      
      
      
      <p><span class="orig">A bien faire/ par elle es incite</span></p>
      
      
      
      
      
      
      <p><span class="orig">Et aduise/ de delaisser tout uice</span></p>
      
      
      
      
      
      
      <p><span class="orig">Et tout orgueil/ ⁊ toute iniquite/</span></p>
      
      
      
      
      
      
      <p><span class="orig">Toute luxure/ ⁊ immundicite/</span></p>
      
      
      
      
      
      
      <p><span class="orig">Faulx tesmoignage/ aussi toute iniustice/</span></p>
      
      
      
      
      
      
      <p><span class="orig">Ire/ ⁊ enuie/ paresse/ ⁊ auarice/</span></p>
      
      
      
      
      
      
      <p><span class="orig">Et tous pechez de par dieu deffendus/</span></p>
      
      
      
      
      
      
      <p><span class="orig">Qui croit cela/ aura grace propice</span></p>
      
      
      
      
      
      
      <p><span class="orig">Par foy/ a christ ayons les coeurs pendus.</span></p>
      
      
      
      
      
      
      <p><span class="orig">Hipocrisie/ qui uoit en temps trãsquille/</span></p>
      
      
      
      
      
      
      <p><span class="orig">Chrestiente uiure par leuangile/</span></p>
      
      
      
      
      
      
      <p><span class="orig">Suyuant la foy/ espoir/ ⁊ charite</span></p>
      
      
      
      
      
      
      <p><span class="orig">Par heresie/ ⁊ par raison subtile</span></p>
      
      
      
      
      
      
      <p><span class="orig">La uient tirer hors de lesprit utile/</span></p>
      
      
      
      
      
      <p><span class="QuireMarksZone-orig">A .ii.</span></p>
      <span class="pb">[f4]</span>
      
      
      
      
      <p><span class="orig">Et si la faict suyuir charnalite:</span></p>
      
      
      
      
      
      
      <p><span class="orig">Luy promettant dauoir prosperite</span></p>
      
      
      
      
      
      
      <p><span class="orig">Mais en la fin elle en aura la mort/</span></p>
      
      
      
      
      
      
      <p><span class="orig">Certes il est predit ⁊ decrete</span></p>
      
      
      
      
      
      
      <p><span class="orig">Que qui faict mal/ mal luy aduiẽt en sort</span></p>
      
      
      
      
      
      
      <p><span class="orig">Qui a peche/ il doibt auoir recours</span></p>
      
      
      
      
      
      
      <p><span class="orig">A Iesus Christ/ qui est nostre secours</span></p>
      
      
      
      
      
      
      <p><span class="orig">Nostre aduocat, ⁊ nostre medecin</span></p>
      
      
      
      
      
      
      <p><span class="orig">Luy seul guarist/ les aueugles ⁊ sourdz</span></p>
      
      
      
      
      
      
      <p><span class="orig">Aller ne fault/ aux hõmes na leurs cours:</span></p>
      
      
      
      
      
      
      <p><span class="orig">Car qui si fie/ il sera en la fin</span></p>
      
      
      
      
      
      
      <p><span class="orig">Maudict de dieu/ mourant en son uenin:</span></p>
      
      
      
      
      
      
      <p><span class="orig">Sil nest purge des humeurs hereticques/</span></p>
      
      
      
      
      
      
      <p><span class="orig">Par Iesus Christ/ nostre sauueur diuin</span></p>
      
      
      
      
      
      
      <p><span class="orig">Car nous sõmes/ sans luy pires q̃ eticques.</span></p>
      
      
      
      
      <p><span class="hi-orig">¶ Nota que la foy doibt preceder/ ⁊ Chre¬</span></p>
      
      <p><span class="hi-orig">stiente uenir apres accõpaignee de Espe¬</span></p>
      
      <p><span class="hi-orig">rance ⁊ de Charite/ puis Bon oeuure.</span></p>
      
      <p><span class="hi-orig">La foy primo.</span></p>
      
      
      
      <p><span class="orig">Par grace en foy/ sans oeuures iudaiques:</span></p>
      
      
      
      
      
      
      <p><span class="orig">Christ a uoulu/ par dictz apostoliques</span></p>
      
      
      
      
      
      
      <p><span class="orig">De ses esleuz monstrer le salut prendre:</span></p>
      
      
      
      
      
      
      <p><span class="orig">Si quon ne doibt/ en soymesme comprẽdre</span></p>
      
      
      
      
      
      
      <p><span class="orig">Que par ses faictzon soit ioinct aux reliq̃s.</span></p>
      
      
      
      
      
      
      <p><span class="orig">Pharisiens operateurs iniques:</span></p>
      
      
      
      
      
      
      <p><span class="orig">Par argumens/ ⁊ raisons sophistiques</span></p>
      
      
      
      
      <span class="pb">[f5]</span>
      
      
      
      
      <p><span class="orig">Nont poĩt cõgneu/ cõe on doit au ciel tẽdre</span></p>
      
      
      
      
      
      
      <p><span class="orig">Par grace en foy/ sans oeuures iudaiques.</span></p>
      
      
      
      
      
      
      <p><span class="orig">Or delaissez leurs sentences obliques</span></p>
      
      
      
      
      
      
      <p><span class="orig">Subtilitez/ ⁊ songes phantastiques/</span></p>
      
      
      
      
      
      
      <p><span class="orig">Uous appliquãs/ au diuin uerbe entendre</span></p>
      
      
      
      
      
      
      <p><span class="orig">Sãs doubte auoir/ dengin soit dur ou tẽdre</span></p>
      
      
      
      
      
      
      <p><span class="orig">Que Christ uoꝰ ueult faire enfans deifiq̃s</span></p>
      
      
      
      
      
      
      <p><span class="orig">Par grace en foy/ sans oeuures iudaiques/</span></p>
      
      
      
      
      
      
      <p><span class="orig">En son escolle/</span></p>
      
      
      
      
      
      
      <p><span class="orig">Sainct Paul recolle</span></p>
      
      
      
      
      
      
      <p><span class="orig">Que cest de foy:</span></p>
      
      
      
      
      
      
      <p><span class="orig">Or ty consolle.</span></p>
      
      
      
      
      
      
      <p><span class="orig">Tu seroys folle/</span></p>
      
      
      
      
      
      
      <p><span class="orig">Si par la loy/</span></p>
      
      
      
      
      
      
      <p><span class="orig">De pape ou roy/</span></p>
      
      
      
      
      
      
      <p><span class="orig">Uouloys sans moy/</span></p>
      
      
      
      
      
      
      <p><span class="orig">Monter a la saincte carolle</span></p>
      
      
      
      
      
      
      <p><span class="orig">Des bienheurez en bel arroy/</span></p>
      
      
      
      
      
      
      <p><span class="orig">Chrestiente aura requoy/</span></p>
      
      
      
      
      
      
      <p><span class="orig">Par seulle foy sans monopole/</span></p>
      
      
      
      
      
      
      <p><span class="orig">Qui ha la foy/ il est le filz de dieu</span></p>
      
      
      
      
      
      
      <p><span class="orig">Et a pouoir/ dit S. Matthieu:</span></p>
      
      
      
      
      
      
      <p><span class="orig">Dessus la puissance infernalle/</span></p>
      
      
      
      
      
      
      <p><span class="orig">Qui a la foy/ il uaincq le diable/</span></p>
      
      
      
      
      
      
      <p><span class="orig">Par foy on est iustifie/</span></p>
      
      
      
      
      
      
      <p><span class="orig">Et de salut certifie:</span></p>
      
      
      
      
      
      <p><span class="QuireMarksZone-orig">A .iii.</span></p>
      <span class="pb">[f6]</span>
      
      
      
      
      <p><span class="orig">Par foy on faict les grandz miracles:</span></p>
      
      
      
      
      
      
      <p><span class="orig">En Iherico les propugnacles/</span></p>
      
      
      
      
      
      
      <p><span class="orig">Sont atterrez/ ⁊ confondus.</span></p>
      
      
      
      
      
      
      <p><span class="orig">Ces motz notez ⁊ entendus/</span></p>
      
      
      
      
      
      
      <p><span class="orig">On doit par la foy en dieu croire.</span></p>
      
      
      
      
      <p><span class="hi-orig">Esperance primo.</span></p>
      
      
      
      <p><span class="orig">Dame affin quil te soit notoire</span></p>
      
      
      
      
      
      
      <p><span class="orig">Ie suis une attente certaine/</span></p>
      
      
      
      
      
      
      <p><span class="orig">De paruenir au hault domaine/</span></p>
      
      
      
      
      
      
      <p><span class="orig">De Iesus Christ: par ses merites/</span></p>
      
      
      
      
      
      
      <p><span class="orig">Car par moy les cieulx tu herites/</span></p>
      
      
      
      
      
      
      <p><span class="orig">Et es receue auec lespoux/</span></p>
      
      
      
      
      
      
      <p><span class="orig">Non pour auoir tue les poux/</span></p>
      
      
      
      
      
      
      <p><span class="orig">Ains par auoir seulle esperance/</span></p>
      
      
      
      
      
      
      <p><span class="orig">En ung seul dieu/ qui par clemẽce:</span></p>
      
      
      
      
      
      
      <p><span class="orig">Sauue les filz delection.</span></p>
      
      
      
      
      <p><span class="hi-orig">Charite primo.</span></p>
      
      
      
      <p><span class="orig">De charite Paul ad Timotheum</span></p>
      
      
      
      
      
      
      <p><span class="orig">Uous a descrit la diffinition</span></p>
      
      
      
      
      
      
      <p><span class="orig">Elle est (dit il) fin du commandement</span></p>
      
      
      
      
      
      
      <p><span class="orig">Dun coeur tout pur/ sans uiure feintemẽt</span></p>
      
      
      
      
      
      
      <p><span class="orig">Ayant la foy/ pour sa fondation.</span></p>
      
      
      
      
      
      
      <p><span class="orig">Auoir en dieu ferme dilection/</span></p>
      
      
      
      
      
      
      <p><span class="orig">Et au prochain/ sans faire election</span></p>
      
      
      
      
      
      
      <p><span class="orig">Cela prouient en uous ceriainement/</span></p>
      
      
      
      
      
      
      <p><span class="orig">De Charite.</span></p>
      
      
      
      
      <span class="pb">[f7]</span>
      
      
      
      
      <p><span class="orig">Charite est la consummation</span></p>
      
      
      
      
      
      
      <p><span class="orig">Des bõnes loix/ ⁊ droicte intẽtion:</span></p>
      
      
      
      
      
      
      <p><span class="orig">Car tu ne dois poĩt faire aucunemẽt</span></p>
      
      
      
      
      
      
      <p><span class="orig">A ton prochain/ cela que nullement</span></p>
      
      
      
      
      
      
      <p><span class="orig">Tu ne uoudrois/ nest ce pas la raison</span></p>
      
      
      
      
      
      
      <p><span class="orig">De charite/ ⁊ sa description?</span></p>
      
      
      
      
      
      
      <p><span class="orig">Charite donne/</span></p>
      
      
      
      
      
      
      <p><span class="orig">Et si pardonne</span></p>
      
      
      
      
      
      
      <p><span class="orig">Parfaictement:</span></p>
      
      
      
      
      
      
      <p><span class="orig">En dieu ordonne/</span></p>
      
      
      
      
      
      
      <p><span class="orig">La chose bonne/</span></p>
      
      
      
      
      
      
      <p><span class="orig">Non pour payement:</span></p>
      
      
      
      
      
      
      <p><span class="orig">Mais simplement/</span></p>
      
      
      
      
      
      
      <p><span class="orig">Et purement/</span></p>
      
      
      
      
      
      
      <p><span class="orig">Le sien aux paoures abandonne:</span></p>
      
      
      
      
      
      
      <p><span class="orig">En leur en donnant largement/</span></p>
      
      
      
      
      
      
      <p><span class="orig">Sans distinguer lhabillement</span></p>
      
      
      
      
      
      
      <p><span class="orig">Charite a tout bien consonne.</span></p>
      
      
      
      
      <p><span class="hi-orig">Bon oeuure primo.</span></p>
      
      
      
      <p><span class="orig">On ne cõgnoist a la robbe persõne/</span></p>
      
      
      
      
      
      
      <p><span class="orig">Pourtant/ ie ueulx dire ma qualite</span></p>
      
      
      
      
      
      
      <p><span class="orig">Escoutez moy/ ⁊ q̃ mot on ne sõne:</span></p>
      
      
      
      
      
      
      <p><span class="orig">Bon oeuure suis ensuyuãt charite/</span></p>
      
      
      
      
      
      
      <p><span class="orig">Pour bien faire/ ie nay lieu limite</span></p>
      
      
      
      
      
      
      <p><span class="orig">Ne tẽps/ ne habitz/ ne estat/ uin/ ne uiãdes</span></p>
      
      
      
      
      
      
      <p><span class="orig">La foy me faict seruir en uerite</span></p>
      
      
      
      
      
      <p><span class="QuireMarksZone-orig">A .iiii.</span></p>
      <span class="pb">[f8]</span>
      
      
      
      
      <p><span class="orig">Et en moymesme/ elle faict choses grãdes:</span></p>
      
      
      
      
      
      
      <p><span class="orig">Sobriete destruict langues friandes/</span></p>
      
      
      
      
      
      
      <p><span class="orig">Humilite les orgueilleux habitz/</span></p>
      
      
      
      
      
      
      <p><span class="orig">Et continence/ abolist les galandes/</span></p>
      
      
      
      
      
      
      <p><span class="orig">Et les galans/ qui font des gros rabis.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Moderateur de paradis</span></p>
      
      
      
      
      
      
      <p><span class="orig">Grace uous rendz des nobles dames/</span></p>
      
      
      
      
      
      
      <p><span class="orig">Que uous auez icy transmis</span></p>
      
      
      
      
      
      
      <p><span class="orig">Pour me regir sans nulz diffames/</span></p>
      
      
      
      
      
      
      <p><span class="orig">La foy heretiques infames</span></p>
      
      
      
      
      
      
      <p><span class="orig">Destruict/ par la uertu diuine.</span></p>
      
      
      
      
      
      
      <p><span class="orig">La foy monstre les grandz blasphemes/</span></p>
      
      
      
      
      
      
      <p><span class="orig">Et les reprent par sa doctrine/</span></p>
      
      
      
      
      
      
      <p><span class="orig">La foy nous faict ung dieu congnoistre/</span></p>
      
      
      
      
      
      
      <p><span class="orig">Et esperance/ en luy fier.</span></p>
      
      
      
      
      
      
      <p><span class="orig">Charite nous faict apparoistre/</span></p>
      
      
      
      
      
      
      <p><span class="orig">Comment on le doibt seul aymer/</span></p>
      
      
      
      
      
      
      <p><span class="orig">Allons ceans nous reposer</span></p>
      
      
      
      
      
      
      <p><span class="orig">En regardant dedans ung liure.</span></p>
      
      
      
      
      
      
      <p><span class="orig">Docteur/ uueillez nous exposer</span></p>
      
      
      
      
      
      
      <p><span class="orig">Quelque bon mot se estes deliure.</span></p>
      
      
      
      
      <p><span class="hi-orig">¶ Icy entre en une tente/ ⁊ le docteur</span></p>
      
      <p><span class="hi-orig">parle/ et dit.</span></p>
      
      <p><span class="hi-orig">Le docteur.</span></p>
      
      
      
      <p><span class="orig">Soyez prudens ueillans en oraison</span></p>
      
      
      
      
      <span class="pb">[f9]</span>
      
      
      
      
      <p><span class="orig">Et enuers tous obseruez charite:</span></p>
      
      
      
      
      
      
      <p><span class="orig">Car charite/ coeuure de sa toyson</span></p>
      
      
      
      
      
      
      <p><span class="orig">Le grand nõbre/ de nostre iniquite</span></p>
      
      
      
      
      
      
      <p><span class="orig">Quand uous uerrez/ le tẽps de aduersite/</span></p>
      
      
      
      
      
      
      <p><span class="orig">Hospitalliers soyez a uoz prochains/</span></p>
      
      
      
      
      
      
      <p><span class="orig">Nourrissez ceulx de famine prochains/</span></p>
      
      
      
      
      
      
      <p><span class="orig">Administrans uostre bien transitoire:</span></p>
      
      
      
      
      
      
      <p><span class="orig">Faictes hõneur aux seigneͬs souuerains/</span></p>
      
      
      
      
      
      
      <p><span class="orig">Et si donnez a dieu lhonneur ⁊ gloire.</span></p>
      
      
      
      
      
      
      <p><span class="orig">Seruez a luy seul/ en toute saison/</span></p>
      
      
      
      
      
      
      <p><span class="orig">A ce faire/ nul iour n est limite</span></p>
      
      
      
      
      
      
      <p><span class="orig">Nulles places/ aux champs/ a la maison/</span></p>
      
      
      
      
      
      
      <p><span class="orig">Uostre oraison soit faicte en uerite/</span></p>
      
      
      
      
      
      
      <p><span class="orig">Desprit/ de coeur/ ⁊ de fidelite/</span></p>
      
      
      
      
      
      
      <p><span class="orig">Et par espoir: estans du tout certains</span></p>
      
      
      
      
      
      
      <p><span class="orig">Que dieu noꝰ ueult dõner ses biẽshaultaĩs</span></p>
      
      
      
      
      
      
      <p><span class="orig">Meilleurs q̃&nbsp; nest nostre oeuure meritoire/</span></p>
      
      
      
      
      
      
      <p><span class="orig">Faictes doncques cõme firent les sainctz:</span></p>
      
      
      
      
      
      
      <p><span class="orig">Et si donnez a dieu lhonneur ⁊ gloire.</span></p>
      
      
      
      
      
      
      <p><span class="orig">En oraison/ ostez le long blason:</span></p>
      
      
      
      
      
      
      <p><span class="orig">Leuans uoz mains en toute purite</span></p>
      
      
      
      
      
      
      <p><span class="orig">A ung seul dieu/ plus sans comparaison</span></p>
      
      
      
      
      
      
      <p><span class="orig">Doulx ⁊ bening/ que uostre infirmite</span></p>
      
      
      
      
      
      
      <p><span class="orig">Ne peult penser: car par benignite</span></p>
      
      
      
      
      
      
      <p><span class="orig">Il abolist les pechez des humains/</span></p>
      
      
      
      
      
      
      <p><span class="orig">Croyans en luy/ laissans faictz inhumains</span></p>
      
      
      
      
      <span class="pb">[f10]</span>
      
      
      
      
      <p><span class="orig">Il ne quiert rien de uostre territoire</span></p>
      
      
      
      
      
      
      <p><span class="orig">Tant seullement/ laissez desirs mondains</span></p>
      
      
      
      
      
      
      <p><span class="orig">Et si donnez a dieu lhonneur ⁊ gloire.</span></p>
      
      
      
      
      
      
      <p><span class="orig">Chrestiente/ purgez uoz cas uillains</span></p>
      
      
      
      
      
      
      <p><span class="orig">Par foy en Christ: apres ce purgatoire</span></p>
      
      
      
      
      
      
      <p><span class="orig">Amendez uous/ de tous pechez forains</span></p>
      
      
      
      
      
      
      <p><span class="orig">Et si donnez a dieu lhonneur ⁊ gloire.</span></p>
      
      
      
      
      
      
      <p><span class="orig">Gardez bien tout le decalogue/</span></p>
      
      
      
      
      
      
      <p><span class="orig">Qui ne contient que ung monologue</span></p>
      
      
      
      
      
      
      <p><span class="orig">Cest daymer dieu plus que soymesme/</span></p>
      
      
      
      
      
      
      <p><span class="orig">Et se garder quon ne desrogue/</span></p>
      
      
      
      
      
      
      <p><span class="orig">A son uouloir: pour tout prologue</span></p>
      
      
      
      
      
      
      <p><span class="orig">Tu aymeras en dieu/ ton proesme</span></p>
      
      
      
      
      
      
      <p><span class="orig">Luy donnant pasture/</span></p>
      
      
      
      
      
      
      <p><span class="orig">De saincte escripture:</span></p>
      
      
      
      
      
      
      <p><span class="orig">Qui nen aura cure/</span></p>
      
      
      
      
      
      
      <p><span class="orig">Par S. Paul ie uous en asseure/</span></p>
      
      
      
      
      
      
      <p><span class="orig">Qui uault pis que payen.</span></p>
      
      
      
      
      
      
      <p><span class="orig">Tu es la facture/</span></p>
      
      
      
      
      
      
      <p><span class="orig">Et la creature/</span></p>
      
      
      
      
      
      
      <p><span class="orig">Prompte a pourriture/</span></p>
      
      
      
      
      
      
      <p><span class="orig">Par peche ne te desnature</span></p>
      
      
      
      
      
      
      <p><span class="orig">Et tu auras tout bien.</span></p>
      
      
      
      
      
      
      <p><span class="orig">Tu ne doibtz nul autre adorer:</span></p>
      
      
      
      
      
      
      <p><span class="orig">Fors q̃ ung seul dieu/ ⁊ lhõnorer</span></p>
      
      
      
      
      
      
      <p><span class="orig">Cela il ueult auoir de toy/</span></p>
      
      
      
      
      <span class="pb">[f11]</span>
      
      
      
      
      <p><span class="orig">Il te fault six iours labourer/</span></p>
      
      
      
      
      
      
      <p><span class="orig">Et au septiesme reposer/</span></p>
      
      
      
      
      
      
      <p><span class="orig">En exerceant oeuures de foy.</span></p>
      
      
      
      
      
      
      <p><span class="orig">Honnore ton pere/</span></p>
      
      
      
      
      
      
      <p><span class="orig">Cest grand uitupere/</span></p>
      
      
      
      
      
      
      <p><span class="orig">De mal faire a mere/</span></p>
      
      
      
      
      
      
      <p><span class="orig">Cil est digne de mort amere/</span></p>
      
      
      
      
      
      
      <p><span class="orig">Qui transgresse la loy.</span></p>
      
      
      
      
      
      
      <p><span class="orig">Meurtre ne doibs faire/</span></p>
      
      
      
      
      
      
      <p><span class="orig">Ne mentir pour plaire/</span></p>
      
      
      
      
      
      
      <p><span class="orig">Naussi pour desplaire/</span></p>
      
      
      
      
      
      
      <p><span class="orig">Si ne ueulx griefuement meffaire:</span></p>
      
      
      
      
      
      
      <p><span class="orig">Alencontre du roy.</span></p>
      
      
      
      
      
      
      <p><span class="orig">Garde toy bien destre larron/</span></p>
      
      
      
      
      
      
      <p><span class="orig">Et de paillarder en facon</span></p>
      
      
      
      
      
      
      <p><span class="orig">Qui soit/ cõuoytãt fille ou fẽmes</span></p>
      
      
      
      
      
      
      <p><span class="orig">De ton prochain/ ou sa maison/</span></p>
      
      
      
      
      
      
      <p><span class="orig">Cest contre dieu/ ⁊ la raison.</span></p>
      
      
      
      
      
      
      <p><span class="orig">Ceulx qui le font/ ilz sont infames:</span></p>
      
      
      
      
      
      
      <p><span class="orig">Et de dieu maudictz/</span></p>
      
      
      
      
      
      
      <p><span class="orig">Escoutez mes ditz/</span></p>
      
      
      
      
      
      
      <p><span class="orig">Qui ueult paradis</span></p>
      
      
      
      
      
      
      <p><span class="orig">Auoir/ il doibt garder ces dix</span></p>
      
      
      
      
      
      
      <p><span class="orig">Commandemens/ ⁊ obseruer:</span></p>
      
      
      
      
      
      
      <p><span class="orig">Sans nulz contredis/</span></p>
      
      
      
      
      
      
      <p><span class="orig">Mais les estourdis</span></p>
      
      
      
      
      <span class="pb">[f12]</span>
      
      
      
      
      <p><span class="orig">Par leurs faulx addis</span></p>
      
      
      
      
      
      
      <p><span class="orig">Ueullent bailler nouueaux edictz/</span></p>
      
      
      
      
      
      
      <p><span class="orig">Et aux sainctz escritz adiouster/</span></p>
      
      
      
      
      
      
      <p><span class="orig">Chrestiente/ tu doibtz noter:</span></p>
      
      
      
      
      
      
      <p><span class="orig">Que lescripture est suffisante</span></p>
      
      
      
      
      
      
      <p><span class="orig">De te sauuer: sans autre attente:</span></p>
      
      
      
      
      
      
      <p><span class="orig">Delaisse donc lhumain scauoir/</span></p>
      
      
      
      
      
      
      <p><span class="orig">Si tu ueulx de dieu grace auoir</span></p>
      
      
      
      
      
      
      <p><span class="orig">La Bible contient tout cela.</span></p>
      
      
      
      
      <p><span class="hi-orig">Hypocrisie primo.</span></p>
      
      
      
      <p><span class="orig">Iay tout maintenant ouy la/</span></p>
      
      
      
      
      
      
      <p><span class="orig">Ung grand prescheur de parabolles/</span></p>
      
      
      
      
      
      
      <p><span class="orig">Il uient tout nouueau des escolles/</span></p>
      
      
      
      
      
      
      <p><span class="orig">Destudier en saincte Bible:</span></p>
      
      
      
      
      
      
      <p><span class="orig">Mais ie feray tant par S. Gille</span></p>
      
      
      
      
      
      
      <p><span class="orig">Que chrestiente me croyra/</span></p>
      
      
      
      
      
      
      <p><span class="orig">Et autre que dieu seruira/</span></p>
      
      
      
      
      
      
      <p><span class="orig">En adorant plusieurs images/</span></p>
      
      
      
      
      
      
      <p><span class="orig">Il me fault auoir deux uisages:</span></p>
      
      
      
      
      
      
      <p><span class="orig">Lung pretendra sainctete/</span></p>
      
      
      
      
      
      
      <p><span class="orig">Et lautre toute faulsete:</span></p>
      
      
      
      
      
      
      <p><span class="orig">Ainsi soubz la couleur de bien/</span></p>
      
      
      
      
      
      
      <p><span class="orig">Ie paruiendray a mon moyen/</span></p>
      
      
      
      
      
      
      <p><span class="orig">Ie scay tout par coeͬ mes logiq̃s</span></p>
      
      
      
      
      
      
      <p><span class="orig">Et mes fallaces sophistiques/</span></p>
      
      
      
      
      
      
      <p><span class="orig">Pour bien tromper il nest que moy/</span></p>
      
      
      
      
      <span class="pb">[f13]</span>
      
      
      
      
      <p><span class="orig">Tout droict a elle ie men uoy</span></p>
      
      
      
      
      
      
      <p><span class="orig">y me fault faire bonne nicque.</span></p>
      
      
      
      
      <p><span class="hi-orig">Peche primo.</span></p>
      
      
      
      <p><span class="orig">Ie suis peche faulx ⁊ inique</span></p>
      
      
      
      
      
      
      <p><span class="orig">Qui de paradis fis tomber/</span></p>
      
      
      
      
      
      
      <p><span class="orig">Grand part de nature angelique.</span></p>
      
      
      
      
      
      
      <p><span class="orig">Eue ⁊ Adam ie fis pecher/</span></p>
      
      
      
      
      
      
      <p><span class="orig">Ce que leur fut uendu bien cher/</span></p>
      
      
      
      
      
      
      <p><span class="orig">Car par moy il est faict mortel/</span></p>
      
      
      
      
      
      
      <p><span class="orig">Ie suis se uoulez regarder/</span></p>
      
      
      
      
      
      
      <p><span class="orig">Derriere laict/ ⁊ deuant bel.</span></p>
      
      
      
      
      
      
      <p><span class="orig">A damner les gens ie mapplique/</span></p>
      
      
      
      
      
      
      <p><span class="orig">Car ie faictz a tous transgresser</span></p>
      
      
      
      
      
      
      <p><span class="orig">La saincte loy euangelique/</span></p>
      
      
      
      
      
      
      <p><span class="orig">Que plusie ͬs ont uoulu glosser/</span></p>
      
      
      
      
      
      
      <p><span class="orig">A leur proffit/ ⁊ commenter:</span></p>
      
      
      
      
      
      
      <p><span class="orig">Pour faire aller dame Isabel</span></p>
      
      
      
      
      
      
      <p><span class="orig">Quelque uieil image adorer/</span></p>
      
      
      
      
      
      
      <p><span class="orig">Derriere laict/ ⁊ deuant bel.</span></p>
      
      
      
      
      
      
      <p><span class="orig">Iay des suppos de la menique</span></p>
      
      
      
      
      
      
      <p><span class="orig">Gẽs qui sõt sãs leur dieu aymer;</span></p>
      
      
      
      
      
      
      <p><span class="orig">Lung est larron/ lautre heretique</span></p>
      
      
      
      
      
      
      <p><span class="orig">Ou hypocrite/ remply damer</span></p>
      
      
      
      
      
      
      <p><span class="orig">Ie ne ueulx nul q̃&nbsp; moy blasmer/</span></p>
      
      
      
      
      
      
      <p><span class="orig">Ie suis tout tel quest ung tombel/</span></p>
      
      
      
      
      
      
      <p><span class="orig">Son me uouloit bien contempler</span></p>
      
      
      
      
      
      <p><span class="MarginTextZone-orig">Pausa.</span></p>
      <span class="pb">[f14]</span>
      
      
      
      
      <p><span class="orig">Derriere lect/ ⁊ deuant bel.</span></p>
      
      
      
      
      <p><span class="hi-orig">Hypocrisie.</span></p>
      
      
      
      <p><span class="orig">Ie ueulx uestir ce gris mantel/</span></p>
      
      
      
      
      
      
      <p><span class="orig">Pour aller uoir Chrestiente/</span></p>
      
      
      
      
      
      
      <p><span class="orig">Long temps ya que iay este</span></p>
      
      
      
      
      
      
      <p><span class="orig">En ma maison/ sans uoir les gẽs</span></p>
      
      
      
      
      
      
      <p><span class="orig">Il me desplaist des entregens/</span></p>
      
      
      
      
      
      
      <p><span class="orig">Que font la foy ⁊ Esperance/</span></p>
      
      
      
      
      
      
      <p><span class="orig">Et Charite: car en plaisance</span></p>
      
      
      
      
      
      
      <p><span class="orig">Chrestiente uit auec elles/</span></p>
      
      
      
      
      
      
      <p><span class="orig">Il me fault user de cautelles/</span></p>
      
      
      
      
      
      
      <p><span class="orig">Mais toutesfoys il fault que face</span></p>
      
      
      
      
      
      
      <p><span class="orig">Tout soubz couleur de ciche face</span></p>
      
      
      
      
      
      
      <p><span class="orig">Ie prescheray dhumilite/</span></p>
      
      
      
      
      
      
      <p><span class="orig">Pour linduire a peruersite.</span></p>
      
      
      
      
      
      
      <p><span class="orig">Ie prescheray contre auarice/</span></p>
      
      
      
      
      
      
      <p><span class="orig">Mais ie seray tenante ⁊ ciche.</span></p>
      
      
      
      
      
      
      <p><span class="orig">Ie prescheray contre luxure/</span></p>
      
      
      
      
      
      
      <p><span class="orig">Mais ie seray pleine dordure.</span></p>
      
      
      
      
      
      
      <p><span class="orig">Ie prescheray paix ⁊ concorde/</span></p>
      
      
      
      
      
      
      <p><span class="orig">Mais ie uiuray en grand discorde.</span></p>
      
      
      
      
      
      
      <p><span class="orig">Ie prescheray quil fault donner/</span></p>
      
      
      
      
      
      
      <p><span class="orig">Et si seray sans rien bailler.</span></p>
      
      
      
      
      
      
      <p><span class="orig">Ie prescheray les usuriers/</span></p>
      
      
      
      
      
      
      <p><span class="orig">Et si auray bledz en greniers.</span></p>
      
      
      
      
      
      
      <p><span class="orig">Ie prescheray contre lyurongne/</span></p>
      
      
      
      
      
      <p><span class="MarginTextZone-orig">seorsum.</span></p>
      <span class="pb">[f15]</span>
      
      
      
      
      <p><span class="orig">Et si auray la rouge trongne.</span></p>
      
      
      
      
      
      
      <p><span class="orig">Ie prescheray contre homicide/</span></p>
      
      
      
      
      
      
      <p><span class="orig">Et si luy bailleray subside:</span></p>
      
      
      
      
      
      
      <p><span class="orig">En ce faisant ie abuseray</span></p>
      
      
      
      
      
      
      <p><span class="orig">Chrestiente/ ⁊ tromperay:</span></p>
      
      
      
      
      
      
      <p><span class="orig">Uoyla que faict Hypocrisie.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Il mest uenu en fantasie</span></p>
      
      
      
      
      
      
      <p><span class="orig">Daller iouer ung peu aux chãps.</span></p>
      
      
      
      
      <p><span class="hi-orig">Hypocrisie.</span></p>
      
      
      
      <p><span class="orig">Or est il maintenãt le temps/</span></p>
      
      
      
      
      
      
      <p><span class="orig">De la Chrestiente seduire/</span></p>
      
      
      
      
      
      
      <p><span class="orig">Car ie la ueulx par moy conduire</span></p>
      
      
      
      
      
      
      <p><span class="orig">En lattirant a ma chordelle.</span></p>
      
      
      
      
      
      
      <p><span class="orig">Hola/ ie uoy la le corps delle/</span></p>
      
      
      
      
      
      
      <p><span class="orig">Il la fault aller saluer.</span></p>
      
      
      
      
      
      
      <p><span class="orig">Iesus Christ uous uueille sauuer:</span></p>
      
      
      
      
      
      
      <p><span class="orig">Chrestiente/ dame ⁊ maistresse.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Certes poͬ sauuer/ le maistre est ce:</span></p>
      
      
      
      
      
      
      <p><span class="orig">De luy tout seul prouient salut.</span></p>
      
      
      
      
      <p><span class="hi-orig">Hypocrisie.</span></p>
      
      
      
      <p><span class="orig">Ce mot la/ nest point absolut/</span></p>
      
      
      
      
      
      
      <p><span class="orig">Il nous fault bien des aduocatz/</span></p>
      
      
      
      
      
      
      <p><span class="orig">Comme lon uoit chez les prelatz/</span></p>
      
      
      
      
      
      <p><span class="MarginTextZone-orig">Pausa.</span></p>
      <span class="pb">[f16]</span>
      
      
      
      
      <p><span class="orig">Ou chez les roix/ en leurs grandz cours.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Iusques icy iauoye tousiours</span></p>
      
      
      
      
      
      
      <p><span class="orig">Creu ⁊ pense que ce fut Christ.</span></p>
      
      
      
      
      
      
      <p><span class="orig">Car en S. Paul il est escript</span></p>
      
      
      
      
      
      
      <p><span class="orig">Quil est le seul mediateur.</span></p>
      
      
      
      
      <p><span class="hi-orig">Hypocrisie.</span></p>
      
      
      
      <p><span class="orig">On doibt auoir ung confesseur/</span></p>
      
      
      
      
      
      
      <p><span class="orig">Et des images au monstier/</span></p>
      
      
      
      
      
      
      <p><span class="orig">Lesquelles il fault adorer</span></p>
      
      
      
      
      
      
      <p><span class="orig">Sur peine dinobedience.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Ie pensoys en ma conscience/</span></p>
      
      
      
      
      
      
      <p><span class="orig">Quil ne fallut auoir figure</span></p>
      
      
      
      
      
      
      <p><span class="orig">Ne image de la creature:</span></p>
      
      
      
      
      
      
      <p><span class="orig">Puis que dieu lauoit defendu.</span></p>
      
      
      
      
      <p><span class="hi-orig">Hypocrisie.</span></p>
      
      
      
      <p><span class="orig">Uous nauez point bien entendu</span></p>
      
      
      
      
      
      
      <p><span class="orig">Ce passage/ quil fault glosser.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Mais lantechrist (ce fault noter)</span></p>
      
      
      
      
      
      
      <p><span class="orig">Doibt corrompre les escriptures</span></p>
      
      
      
      
      
      
      <p><span class="orig">En les glossant aux auentures/</span></p>
      
      
      
      
      
      
      <p><span class="orig">Uostre uie me faict uous croyre.</span></p>
      
      
      
      
      <p><span class="hi-orig">Hypocrisie.</span></p>
      
      
      
      <p><span class="orig">Ie ne uous ay point dit encore</span></p>
      
      
      
      
      <span class="pb">[f17]</span>
      
      
      
      
      <p><span class="orig">Plusieurs choses que nous ferons.</span></p>
      
      
      
      
      
      
      <p><span class="orig">Car noz biensfaictz nous donnerons</span></p>
      
      
      
      
      
      
      <p><span class="orig">Prenant argent pour nostre uie.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">De uous ouyr iay grand enuie/</span></p>
      
      
      
      
      
      
      <p><span class="orig">Mais ce sera une autre foys.</span></p>
      
      
      
      
      <p><span class="hi-orig">Hypocrisie.</span></p>
      
      
      
      <p><span class="orig">Ie ne mange rien que des pois/</span></p>
      
      
      
      
      
      
      <p><span class="orig">Car ie ueulx pour tous meriter.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">A dieu/ ie men uoys mediter/</span></p>
      
      
      
      
      
      
      <p><span class="orig">Ie ne scay quil men aduiendra.</span></p>
      
      
      
      
      <p><span class="hi-orig">Laueugle.</span></p>
      
      
      
      <p><span class="orig">Helas qui me confortera/</span></p>
      
      
      
      
      
      
      <p><span class="orig">Helas qui me presentera</span></p>
      
      
      
      
      
      
      <p><span class="orig">Quelque petite aulmosne:</span></p>
      
      
      
      
      
      
      <p><span class="orig">Helas qui mestrenera:</span></p>
      
      
      
      
      
      
      <p><span class="orig">Et mon ame pour luy priera</span></p>
      
      
      
      
      
      
      <p><span class="orig">Que dieu bõne sante luy donne.</span></p>
      
      
      
      
      
      
      <p><span class="orig">Ie crie ⁊ blasonne:</span></p>
      
      
      
      
      
      
      <p><span class="orig">Ie hue ⁊ sermonne/</span></p>
      
      
      
      
      
      
      <p><span class="orig">I ay beau sermonner</span></p>
      
      
      
      
      
      
      <p><span class="orig">Il nya personne/</span></p>
      
      
      
      
      
      
      <p><span class="orig">Qui son coeur addonne</span></p>
      
      
      
      
      
      
      <p><span class="orig">A rien me donner.</span></p>
      
      
      
      
      
      
      <p><span class="orig">Il ne tient point a iargonner/</span></p>
      
      
      
      
      
      <p><span class="QuireMarksZone-orig">B</span></p>
      <span class="pb">[f18]</span>
      
      
      
      
      <p><span class="orig">De braire les passans estonne</span></p>
      
      
      
      
      
      
      <p><span class="orig">Quelcun entende a ma priere?</span></p>
      
      
      
      
      
      
      <p><span class="orig">Ie ne uoy couleur ne lumiere</span></p>
      
      
      
      
      
      
      <p><span class="orig">Et nay forme de yeulx au uisage.</span></p>
      
      
      
      
      
      
      <p><span class="orig">Mes amys uoyez ma maniere:</span></p>
      
      
      
      
      
      
      <p><span class="orig">Ie crie deuant ⁊ derriere/</span></p>
      
      
      
      
      
      
      <p><span class="orig">Pensant y trouuer aduantaige:</span></p>
      
      
      
      
      
      
      <p><span class="orig">Est il don ne gaige/</span></p>
      
      
      
      
      
      
      <p><span class="orig">Que pour mon language/</span></p>
      
      
      
      
      
      
      <p><span class="orig">Ie puisse conquerre?</span></p>
      
      
      
      
      
      
      <p><span class="orig">Ie tiens cy mesnage</span></p>
      
      
      
      
      
      
      <p><span class="orig">Au meilleur passage/</span></p>
      
      
      
      
      
      
      <p><span class="orig">Qui soit sur la terre:</span></p>
      
      
      
      
      
      
      <p><span class="orig">Mais ie ne scay plus qui requerre/</span></p>
      
      
      
      
      
      
      <p><span class="orig">Car ie ny congnoys fol ny sage</span></p>
      
      
      
      
      
      
      <p><span class="orig">Helas/ a ce paoure homme: he?</span></p>
      
      
      
      
      
      
      <p><span class="orig">Aueugle suis mal fortune/</span></p>
      
      
      
      
      
      
      <p><span class="orig">Uueillez quelque chose donner</span></p>
      
      
      
      
      
      
      <p><span class="orig">Mes amys: ie nay que disner</span></p>
      
      
      
      
      
      
      <p><span class="orig">Departez moy quelques morceaux.</span></p>
      
      
      
      
      <p><span class="hi-orig">Le uarlet.</span></p>
      
      
      
      <p><span class="orig">Ie regarde sur noz drappeaux</span></p>
      
      
      
      
      
      
      <p><span class="orig">Son y a iecte quelque maille/</span></p>
      
      
      
      
      
      
      <p><span class="orig">Oy/ tantost: baille luy baille</span></p>
      
      
      
      
      
      
      <p><span class="orig">Il ny a denier ne demy.</span></p>
      
      
      
      
      <p><span class="hi-orig">Laueugle.</span></p>
      
      <span class="pb">[f19]</span>
      
      
      
      
      <p><span class="orig">Ung paoure hõme na point damy/</span></p>
      
      
      
      
      
      
      <p><span class="orig">Il ne si fault ia trop attendre.</span></p>
      
      
      
      
      <p><span class="hi-orig">Le uarlet.</span></p>
      
      
      
      <p><span class="orig">He? uueillez uostre main estendre/</span></p>
      
      
      
      
      
      
      <p><span class="orig">Sur ce paoure hõme qui ne uoit goutte.</span></p>
      
      
      
      
      <p><span class="hi-orig">Laueugle.</span></p>
      
      
      
      <p><span class="orig">A ce mur/ ame ne mescoutte:</span></p>
      
      
      
      
      
      
      <p><span class="orig">Ma teste pour neant se combat.</span></p>
      
      
      
      
      <p><span class="hi-orig">Bon oeuure.</span></p>
      
      
      
      <p><span class="orig">Mon amy sans nul debat</span></p>
      
      
      
      
      
      
      <p><span class="orig">Nattendez plus/ il nya ame</span></p>
      
      
      
      
      
      
      <p><span class="orig">Venez tantost/ mais que ma dame</span></p>
      
      
      
      
      
      
      <p><span class="orig">Soit de son esbat retournee.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Helas est il femme de mere nee/</span></p>
      
      
      
      
      
      
      <p><span class="orig">Plus fortunee/ abbatue ⁊ remise</span></p>
      
      
      
      
      
      
      <p><span class="orig">Que moy? las non. Ie suis nuyt ⁊ iournee/</span></p>
      
      
      
      
      
      
      <p><span class="orig">Importunee/ estrangement menee/</span></p>
      
      
      
      
      
      
      <p><span class="orig">Abandonnee/ a grandz maulx ⁊ submise.</span></p>
      
      
      
      
      
      
      <p><span class="orig">Las? suis ie mise/ ainsi par chose omise/</span></p>
      
      
      
      
      
      
      <p><span class="orig">Ou coulpe admise/ encõtre mon sauueur/</span></p>
      
      
      
      
      
      
      <p><span class="orig">Ie sens en moy une tresgrand chaleur.</span></p>
      
      
      
      
      
      
      <p><span class="orig">Quelle ualeur/ quelle sante/</span></p>
      
      
      
      
      
      
      <p><span class="orig">Quelle couleur/ quelle beaulte/</span></p>
      
      
      
      
      
      
      <p><span class="orig">Ay ie eu: qui suis Chrestiente</span></p>
      
      
      
      
      
      
      <p><span class="orig">De Iesus christ instituee?</span></p>
      
      
      
      
      
      <p><span class="QuireMarksZone-orig">B .ii.</span></p>
      <span class="pb">[f20]</span>
      
      
      
      
      <p><span class="orig">Pour ualeur/ malheur/ paourete/</span></p>
      
      
      
      
      
      
      <p><span class="orig">Mest uenue: ⁊ en uerite</span></p>
      
      
      
      
      
      
      <p><span class="orig">Ie suis comme a demy tuee.</span></p>
      
      
      
      
      <p><span class="hi-orig">Peche.</span></p>
      
      
      
      <p><span class="orig">Ha? que uous estes abusee</span></p>
      
      
      
      
      
      
      <p><span class="orig">Dainsy penser estre malade:</span></p>
      
      
      
      
      
      
      <p><span class="orig">Uous nestes palle/ ny usee</span></p>
      
      
      
      
      
      
      <p><span class="orig">Mais forte/ fresche/ saine ⁊ radde/</span></p>
      
      
      
      
      
      
      <p><span class="orig">Ne soyez plus cy amusee</span></p>
      
      
      
      
      
      
      <p><span class="orig">A faire en ce point la couuade:</span></p>
      
      
      
      
      
      
      <p><span class="orig">Allons aux champs sur la rousee/</span></p>
      
      
      
      
      
      
      <p><span class="orig">Nous rafreschir dune salade.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Uous me chantez estrange aubade/</span></p>
      
      
      
      
      
      
      <p><span class="orig">Qui dictes que ie n ay nul mal.</span></p>
      
      
      
      
      <p><span class="hi-orig">Peche.</span></p>
      
      
      
      <p><span class="orig">Non, uous feriez une gambade</span></p>
      
      
      
      
      
      
      <p><span class="orig">Ce nest qung sommeil anormal.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Toutesfoys/ si suis ie fort fade</span></p>
      
      
      
      
      
      
      <p><span class="orig">Pour courre a pied ou a cheual/</span></p>
      
      
      
      
      
      
      <p><span class="orig">Ie ne puis aller longue estrade/</span></p>
      
      
      
      
      
      
      <p><span class="orig">Il faut reposer en ce ual.</span></p>
      
      
      
      
      <p><span class="hi-orig">Peche.</span></p>
      
      
      
      <p><span class="orig">Nous penserons du principal/</span></p>
      
      
      
      
      
      
      <p><span class="orig">Cest de rafreschir noz gorgettes:</span></p>
      
      
      
      
      <span class="pb">[f21]</span>
      
      
      
      
      <p><span class="orig">Le buyssonnet nous fera pal</span></p>
      
      
      
      
      
      
      <p><span class="orig">Et mangerons des herbelettes.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Uoz parolles sont tant doulcettes/</span></p>
      
      
      
      
      
      
      <p><span class="orig">Que mon mal my font oublier:</span></p>
      
      
      
      
      
      
      <p><span class="orig">Et suis dauis soubz ces brãchettes/</span></p>
      
      
      
      
      
      
      <p><span class="orig">Esbatemens multiplier.</span></p>
      
      
      
      
      <p><span class="hi-orig">Peche.</span></p>
      
      
      
      <p><span class="orig">Ie men ueulx aller emplier</span></p>
      
      
      
      
      
      
      <p><span class="orig">A faire une salade nette:</span></p>
      
      
      
      
      
      
      <p><span class="orig">Et tandis uous uueil supplier/</span></p>
      
      
      
      
      
      
      <p><span class="orig">De me attendre ma mignõnette:</span></p>
      
      
      
      
      
      
      <p><span class="orig">Ie uous feray ung plat honneste/</span></p>
      
      
      
      
      
      
      <p><span class="orig">Subit a deux filz de cotton.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Ie uous attendray seullette/</span></p>
      
      
      
      
      
      
      <p><span class="orig">En cueillant quelque uiolette/</span></p>
      
      
      
      
      
      
      <p><span class="orig">Fleurette/ rosette/ ou bouton.</span></p>
      
      
      
      
      <p><span class="hi-orig">Peche. seorsum.</span></p>
      
      
      
      <p><span class="orig">Au gouffre ardant du terrible Pluton/</span></p>
      
      
      
      
      
      
      <p><span class="orig">Cruel luton/ faiz seiour domestique</span></p>
      
      
      
      
      
      
      <p><span class="orig">Iy entre ⁊ sors/ faulsement a bas ton:</span></p>
      
      
      
      
      
      
      <p><span class="orig">Et prens baston/ duquel souuent bast on/</span></p>
      
      
      
      
      
      
      <p><span class="orig">Flameng/ breton/ meurtrier/ ⁊ heretique:</span></p>
      
      
      
      
      
      
      <p><span class="orig">La ie frabrique/ oeuure diabolique/</span></p>
      
      
      
      
      
      
      <p><span class="orig">Et si mapplique/ en yuer ⁊ este/</span></p>
      
      
      
      
      
      <p><span class="QuireMarksZone-orig">B .iii.</span></p>
      <span class="pb">[f22]</span>
      
      
      
      
      <p><span class="orig">A faire mal a la Chrestiente:</span></p>
      
      
      
      
      
      
      <p><span class="orig">Uoicy de larchenicq/</span></p>
      
      
      
      
      
      
      <p><span class="orig">Uoicy du riagal.</span></p>
      
      
      
      
      
      
      <p><span class="orig">Uoicy uenin daspicq.</span></p>
      
      
      
      
      
      
      <p><span class="orig">Uoicy poison esgal/</span></p>
      
      
      
      
      
      
      <p><span class="orig">A cil que hannibal/</span></p>
      
      
      
      
      
      
      <p><span class="orig">Beut quand il se deffit.</span></p>
      
      
      
      
      
      
      <p><span class="orig">Cest ord uenin sera confit/</span></p>
      
      
      
      
      
      
      <p><span class="orig">Auec ceste orde platellee:</span></p>
      
      
      
      
      
      
      <p><span class="orig">Ainsi sera a mon proffit</span></p>
      
      
      
      
      
      
      <p><span class="orig">Chrestiente ensorcellee.</span></p>
      
      
      
      
      <p><span class="hi-orig">Le medecin primo.</span></p>
      
      
      
      <p><span class="orig">Medecin suis/ duquel la medecine</span></p>
      
      
      
      
      
      
      <p><span class="orig">Remede insigne/ est aux medecinez.</span></p>
      
      
      
      
      
      
      <p><span class="orig">Medecin suis/ qui langueurs medecine/</span></p>
      
      
      
      
      
      
      <p><span class="orig">Et me designe: aux bons armez de signes/</span></p>
      
      
      
      
      
      
      <p><span class="orig">Non de racine/ aincoys de mesdictz signes.</span></p>
      
      
      
      
      
      
      <p><span class="orig">Homme cy naiz/ qui estes designez</span></p>
      
      
      
      
      
      
      <p><span class="orig">Tournez icy uoz coeurs/ yeulx/ bouche et</span></p>
      
      
      
      
      
      
      <p><span class="orig">Ie suis le seul medecin des humaĩs. (maĩs</span></p>
      
      
      
      
      
      
      <p><span class="orig">Pour recipe/ drogue/</span></p>
      
      
      
      
      
      
      <p><span class="orig">Iullet sur ou rogue/</span></p>
      
      
      
      
      
      
      <p><span class="orig">Sirop/ bollus/ casse</span></p>
      
      
      
      
      
      
      <p><span class="orig">Au mal qui desrogue:</span></p>
      
      
      
      
      
      
      <p><span class="orig">Rien ie ne prorogue</span></p>
      
      
      
      
      
      
      <p><span class="orig">Que ma sante ⁊ grace.</span></p>
      
      
      
      
      <span class="pb">[f23]</span>
      
      
      
      
      <p><span class="orig">Quand le p̃mier hõme a mal samordit/</span></p>
      
      
      
      
      
      
      <p><span class="orig">Et quil mordist/ au fruict dont se repent:</span></p>
      
      
      
      
      
      
      <p><span class="orig">Langueur ⁊ mort/ son corps ⁊ ame ordist</span></p>
      
      
      
      
      
      
      <p><span class="orig">Mal lhardist/ ⁊ uenin le mordist</span></p>
      
      
      
      
      
      
      <p><span class="orig">Que luy ourdist/ le uenimeux serpent:</span></p>
      
      
      
      
      
      
      <p><span class="orig">Encores pend ce poison en larpent/</span></p>
      
      
      
      
      
      
      <p><span class="orig">Lequel despend Dadam le premier hõme/</span></p>
      
      
      
      
      
      
      <p><span class="orig">Quand le serpent enuenyma la pomme.</span></p>
      
      
      
      
      
      
      <p><span class="orig">Le uenin actif/</span></p>
      
      
      
      
      
      
      <p><span class="orig">Froit/ aspre ⁊ hatif</span></p>
      
      
      
      
      
      
      <p><span class="orig">Tost lempoisonna:</span></p>
      
      
      
      
      
      
      <p><span class="orig">Si fut maladif/</span></p>
      
      
      
      
      
      
      <p><span class="orig">Infime ⁊ tardif:</span></p>
      
      
      
      
      
      
      <p><span class="orig">Dont grand poix on a.</span></p>
      
      
      
      
      
      
      <p><span class="orig">Mais pour dõner aux hõmes guarison/</span></p>
      
      
      
      
      
      
      <p><span class="orig">Contre poison uenimeux ⁊ mortel:</span></p>
      
      
      
      
      
      
      <p><span class="orig">En temps preueu/ ⁊ certaine saison/</span></p>
      
      
      
      
      
      
      <p><span class="orig">De ma maison/ ou sont biens a foison/</span></p>
      
      
      
      
      
      
      <p><span class="orig">Suis pour raison uenu au bas hostel:</span></p>
      
      
      
      
      
      
      <p><span class="orig">Dieu immortel/ me fiz homme mortel/</span></p>
      
      
      
      
      
      
      <p><span class="orig">Soubz le martel de passion tresdure:</span></p>
      
      
      
      
      
      
      <p><span class="orig">Pour reguarir lhomme de toute ordure:</span></p>
      
      
      
      
      
      
      <p><span class="orig">Ien fays seul la cure/</span></p>
      
      
      
      
      
      
      <p><span class="orig">Par mon sang le cure/</span></p>
      
      
      
      
      
      
      <p><span class="orig">La boitte est mon corps:</span></p>
      
      
      
      
      
      
      <p><span class="orig">Duquel ouuerture</span></p>
      
      
      
      
      
      <p><span class="QuireMarksZone-orig">B .iiii.</span></p>
      <span class="pb">[f24]</span>
      
      
      
      
      <p><span class="orig">On fit par fracture/</span></p>
      
      
      
      
      
      
      <p><span class="orig">Dont la creature</span></p>
      
      
      
      
      
      
      <p><span class="orig">Doibt auoir recors.</span></p>
      
      
      
      
      
      
      <p><span class="orig">Or uoy ie aux yeulx misericors</span></p>
      
      
      
      
      
      
      <p><span class="orig">Chrestiente/ en grand danger:</span></p>
      
      
      
      
      
      
      <p><span class="orig">Car peche la ua laidanger</span></p>
      
      
      
      
      
      
      <p><span class="orig">Et mettre ses membres discors/</span></p>
      
      
      
      
      
      
      <p><span class="orig">Il la fault a cris ⁊ a cors</span></p>
      
      
      
      
      
      
      <p><span class="orig">De cest accident esloingner.</span></p>
      
      
      
      
      
      
      <p><span class="orig">Inspiration/ sans targer</span></p>
      
      
      
      
      
      
      <p><span class="orig">Allez uoir la Chrestiente.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Sire/ quelle necessite</span></p>
      
      
      
      
      
      
      <p><span class="orig">A de moy uostre bien aymee</span></p>
      
      
      
      
      
      
      <p><span class="orig">Chrestiente/ tant renommee</span></p>
      
      
      
      
      
      
      <p><span class="orig">Par tous les climatz du monde.</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Elle est en dãger destre immunde:</span></p>
      
      
      
      
      
      
      <p><span class="orig">Besoing a dinspiration</span></p>
      
      
      
      
      
      
      <p><span class="orig">Contre la conspiration/</span></p>
      
      
      
      
      
      
      <p><span class="orig">Que peche luy procure ⁊ cause.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Peche, uoire, ⁊ a quelle cause?</span></p>
      
      
      
      
      
      
      <p><span class="orig">Uous estes le uray productif</span></p>
      
      
      
      
      
      
      <p><span class="orig">De chrestiente/ ⁊ sans pause</span></p>
      
      
      
      
      
      
      <p><span class="orig">La serez tousiours protectif.</span></p>
      
      
      
      
      <span class="pb">[f25]</span>
      
      
      <p><span class="hi-orig">Le medecin.</span></p>
      
      
      
      <p><span class="orig">Son nom est ung deriuatif</span></p>
      
      
      
      
      
      
      <p><span class="orig">De mon nom: car chrestiente</span></p>
      
      
      
      
      
      
      <p><span class="orig">Uient de Christ son uray primitif/</span></p>
      
      
      
      
      
      
      <p><span class="orig">Donc en son nom/ est Christ ente:</span></p>
      
      
      
      
      
      
      <p><span class="orig">Chrestiente/ en lunite</span></p>
      
      
      
      
      
      
      <p><span class="orig">Foy ⁊ bonte/ de Christ procede:</span></p>
      
      
      
      
      
      
      <p><span class="orig">Mais elle perd sa dignite/</span></p>
      
      
      
      
      
      
      <p><span class="orig">Quand par son peche elle excede.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Il y fault donc mettre remede/</span></p>
      
      
      
      
      
      
      <p><span class="orig">Mais dont uient linconuenient:</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Scauez uous dont ce mal luy uiẽt/</span></p>
      
      
      
      
      
      
      <p><span class="orig">Cest une ignorance moult griefue/</span></p>
      
      
      
      
      
      
      <p><span class="orig">Qui loeil de la teste luy criefue:</span></p>
      
      
      
      
      
      
      <p><span class="orig">Cest adire lentendement.</span></p>
      
      
      
      
      
      
      <p><span class="orig">Il ya desia longuement</span></p>
      
      
      
      
      
      
      <p><span class="orig">Que Chrestiente est debile/</span></p>
      
      
      
      
      
      
      <p><span class="orig">Et a bien faire mal habile/</span></p>
      
      
      
      
      
      
      <p><span class="orig">Et de faict/ ung temps a este</span></p>
      
      
      
      
      
      
      <p><span class="orig">Quelle a congneu sa paourete:</span></p>
      
      
      
      
      
      
      <p><span class="orig">Mais peche par uaine plaisance</span></p>
      
      
      
      
      
      
      <p><span class="orig">Luy a oste la congnoissance</span></p>
      
      
      
      
      
      
      <p><span class="orig">De son mal/ ⁊ iacture amere:</span></p>
      
      
      
      
      
      
      <p><span class="orig">Parquoy ignorance la mere</span></p>
      
      
      
      
      <span class="pb">[f26]</span>
      
      
      
      
      <p><span class="orig">De tous erreurs/ luy faict sembler</span></p>
      
      
      
      
      
      
      <p><span class="orig">Que aucun mal ne la peult greuer:</span></p>
      
      
      
      
      
      
      <p><span class="orig">Et si est presques au trespas.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Cest donc pour uenir pas a pas</span></p>
      
      
      
      
      
      
      <p><span class="orig">Au profond des crimes enormes:</span></p>
      
      
      
      
      
      
      <p><span class="orig">Ueu que pechez qui sont difformes/</span></p>
      
      
      
      
      
      
      <p><span class="orig">Plaisent tant a la creature:</span></p>
      
      
      
      
      
      
      <p><span class="orig">Et que la hardie infracture</span></p>
      
      
      
      
      
      
      <p><span class="orig">Des sainctz cõmandemẽs de dieu:</span></p>
      
      
      
      
      
      
      <p><span class="orig">Nest point poisee/ ⁊ si a lieu</span></p>
      
      
      
      
      
      
      <p><span class="orig">Sãs remors/ sãs mode/ ⁊ sãs craincte.</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Chrestiente est pres esteincte/</span></p>
      
      
      
      
      
      
      <p><span class="orig">Par peche/ ⁊ doulx blasonner</span></p>
      
      
      
      
      
      
      <p><span class="orig">Lequel sen ua lempoisonner/</span></p>
      
      
      
      
      
      
      <p><span class="orig">Du grief uenin dambition:</span></p>
      
      
      
      
      
      
      <p><span class="orig">Pource sans dilation</span></p>
      
      
      
      
      
      
      <p><span class="orig">Iectez sur le uenin hatif</span></p>
      
      
      
      
      
      
      <p><span class="orig">Le doulx sirop preparatif/</span></p>
      
      
      
      
      
      
      <p><span class="orig">Lequel est pour son efficace/</span></p>
      
      
      
      
      
      
      <p><span class="orig">Nomme preueniente grace/</span></p>
      
      
      
      
      
      
      <p><span class="orig">Car par luy gardee sera.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Tout le mieulx que faire on scaura</span></p>
      
      
      
      
      
      
      <p><span class="orig">Uostre uouloir sera parfaict.</span></p>
      
      
      
      
      <span class="pb">[f27]</span>
      
      
      <p><span class="hi-orig">Peche.</span></p>
      
      
      
      <p><span class="orig">Ca de par le diable cest faict.</span></p>
      
      
      
      
      
      
      <p><span class="orig">Quel brouet? quel ord tripotage?</span></p>
      
      
      
      
      
      
      <p><span class="orig">Il ne fault sinon ce potage</span></p>
      
      
      
      
      
      
      <p><span class="orig">Pour empoisonner tout le monde:</span></p>
      
      
      
      
      
      
      <p><span class="orig">Or nest il sur la terre ronde/</span></p>
      
      
      
      
      
      
      <p><span class="orig">Enchanteur/ sorcier/ triacleur/</span></p>
      
      
      
      
      
      
      <p><span class="orig">Magicien/ diuin/ iangleur/</span></p>
      
      
      
      
      
      
      <p><span class="orig">Qui aist triacle ou mistridacq</span></p>
      
      
      
      
      
      
      <p><span class="orig">Puissant dempescher le dacq/</span></p>
      
      
      
      
      
      
      <p><span class="orig">De mort que ce uenin procure.</span></p>
      
      
      
      
      
      
      <p><span class="orig">Or ca mamye prenons cure/</span></p>
      
      
      
      
      
      
      <p><span class="orig">Uoicy bien pour uous adoulcir</span></p>
      
      
      
      
      
      
      <p><span class="orig">Mãgez dõc&nbsp;poͬ uous rafreschir:</span></p>
      
      
      
      
      
      
      <p><span class="orig">La uiande est plaisante ⁊ nette.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Le plat est beau/ cler ⁊ honneste/</span></p>
      
      
      
      
      
      
      <p><span class="orig">Les herbes sont belles a loeil/</span></p>
      
      
      
      
      
      
      <p><span class="orig">Ien uoy manger tout a mon uueil</span></p>
      
      
      
      
      
      
      <p><span class="orig">Et y employer ma uertu.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Ha/ paoure femme que feras tu?</span></p>
      
      
      
      
      
      
      <p><span class="orig">Quand ce morceau morderas/</span></p>
      
      
      
      
      
      
      <p><span class="orig">A toy la mort amorderas/</span></p>
      
      
      
      
      
      
      <p><span class="orig">Nen mange pas si tu es sage.</span></p>
      
      
      
      
      <p><span class="hi-orig">Peche.</span></p>
      
      
      <p><span class="MarginTextZone-orig">Pausa.</span></p>
      
      <p><span class="MarginTextZone-orig">y fault</span></p>
      <p><span class="MarginTextZone-orig">un plat</span></p>
      <p><span class="MarginTextZone-orig">dherbes</span></p>
      <span class="pb">[f28]</span>
      
      
      
      
      <p><span class="orig">Uous mẽtez trauers le uisage</span></p>
      
      
      
      
      
      
      <p><span class="orig">Allez ailleurs faire caquet/</span></p>
      
      
      
      
      
      
      <p><span class="orig">Uoulez uous troubler le bancquet</span></p>
      
      
      
      
      
      
      <p><span class="orig">Ny pensez point elle rasotte:</span></p>
      
      
      
      
      
      
      <p><span class="orig">Mamye/ ce nest que une sotte</span></p>
      
      
      
      
      
      
      <p><span class="orig">Parlant par follie ⁊ enuie.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Gardez bien sur uostre uie</span></p>
      
      
      
      
      
      
      <p><span class="orig">Den manger/ ce sont mors soubdaines.</span></p>
      
      
      
      
      <p><span class="hi-orig">Peche.</span></p>
      
      
      
      <p><span class="orig">Et ce sont uoz fiebures quartaines</span></p>
      
      
      
      
      
      
      <p><span class="orig">Qui uous puissent les reins sangler/</span></p>
      
      
      
      
      
      
      <p><span class="orig">Mamye/ laissez la iangler</span></p>
      
      
      
      
      
      
      <p><span class="orig">Mangeons quand le temps est appoint.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Ha? non faictes nen mangez point</span></p>
      
      
      
      
      
      
      <p><span class="orig">Gardez bien den mettre en la bouche/</span></p>
      
      
      
      
      
      
      <p><span class="orig">Autant que la uie uous touche:</span></p>
      
      
      
      
      
      
      <p><span class="orig">Si uous en mangez/ uous mourrez</span></p>
      
      
      
      
      
      
      <p><span class="orig">Si uous le laissez uous uiurez/</span></p>
      
      
      
      
      
      
      <p><span class="orig">Essisez la uie ou la mort.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Mais uous me desconseillez fort,</span></p>
      
      
      
      
      
      
      <p><span class="orig">Quel mal men peult il aduenir</span></p>
      
      
      
      
      
      
      <p><span class="orig">Den manger/ si ie ueulx fournir</span></p>
      
      
      
      
      
      
      <p><span class="orig">A mon appetit: ce me semble</span></p>
      
      
      
      
      <span class="pb">[f29]</span>
      
      
      
      
      <p><span class="orig">Que nen debuez noiser ensemble</span></p>
      
      
      
      
      
      
      <p><span class="orig">Ueu que de rien ne uous compette/</span></p>
      
      
      
      
      
      
      <p><span class="orig">Le plat est beau/ ⁊ ien appette:</span></p>
      
      
      
      
      
      
      <p><span class="orig">Lherbe est belle a loeil/ tendre au doigt</span></p>
      
      
      
      
      
      
      <p><span class="orig">Par ainsy inferer on doibt</span></p>
      
      
      
      
      
      
      <p><span class="orig">Quelle a bon goust ⁊ sauoureux/</span></p>
      
      
      
      
      
      
      <p><span class="orig">Puis mon coeur en est amoureux:</span></p>
      
      
      
      
      
      
      <p><span class="orig">Pourtant certes ien mangeray.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Ha non?</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Et si/</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Non/</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Si feray/</span></p>
      
      
      
      
      
      
      <p><span class="orig">Ien suis toute deliberee.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Griefuement en serez nauree/</span></p>
      
      
      
      
      
      
      <p><span class="orig">Si dieu ny met prouision</span></p>
      
      
      
      
      
      
      <p><span class="orig">Croyez a l inspiration/</span></p>
      
      
      
      
      
      
      <p><span class="orig">Que uostre bon dieu uous enuoye.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Or allez tousiours uostre uoye/</span></p>
      
      
      
      
      
      
      <p><span class="orig">Ie uoy manger ce gros morceau.</span></p>
      
      
      
      
      <p><span class="hi-orig">Inspiration.</span></p>
      
      <span class="pb">[f30]</span>
      
      
      
      
      <p><span class="orig">Il fault espandre le uaisseau</span></p>
      
      
      
      
      
      
      <p><span class="orig">Du preseruatif tout a coup.</span></p>
      
      
      
      
      <p><span class="hi-orig">Peche.</span></p>
      
      
      
      <p><span class="orig">Ie croy quelle est prinse a ce coup/</span></p>
      
      
      
      
      
      
      <p><span class="orig">Plus ny fault fillet ny aguille/</span></p>
      
      
      
      
      
      
      <p><span class="orig">Coulleuure/ ou limonneuse anguille/</span></p>
      
      
      
      
      
      
      <p><span class="orig">Ne fit onc mais si beaulx saulx</span></p>
      
      
      
      
      
      
      <p><span class="orig">Quelle aura aux premiers assaulx/</span></p>
      
      
      
      
      
      
      <p><span class="orig">Car ie lay mise en mal estat/</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Le coeur pres lestomach me bat:</span></p>
      
      
      
      
      
      
      <p><span class="orig">Mon chief fẽd/ mõ fiel boult en ire:</span></p>
      
      
      
      
      
      
      <p><span class="orig">Ie ne demande que debat/</span></p>
      
      
      
      
      
      
      <p><span class="orig">Le coeur pres lestomach me bat.</span></p>
      
      
      
      
      
      
      <p><span class="orig">Mes mains entre elles font cõbat/</span></p>
      
      
      
      
      
      
      <p><span class="orig">Les cheueulx de mõ chief ie tire:</span></p>
      
      
      
      
      
      
      <p><span class="orig">Le coeur pres lestomach me bat/</span></p>
      
      
      
      
      
      
      <p><span class="orig">Mõ chief fend/ mõ fiel boult en ire.</span></p>
      
      
      
      
      <p><span class="hi-orig">Hypocrisie.</span></p>
      
      
      
      <p><span class="orig">Il uous fault aller dune tire</span></p>
      
      
      
      
      
      
      <p><span class="orig">En uoyage a sainct Mathelin/</span></p>
      
      
      
      
      
      
      <p><span class="orig">Ie croy que cest sainct Auertin/</span></p>
      
      
      
      
      
      
      <p><span class="orig">Faictes chanter pour uous la messe</span></p>
      
      
      
      
      
      
      <p><span class="orig">Du sainct esperit: ma maistresse</span></p>
      
      
      
      
      
      
      <p><span class="orig">Faictes aussi une neufuaine/</span></p>
      
      
      
      
      
      
      <p><span class="orig">Et si ieusnez la triollaine/</span></p>
      
      
      
      
      
      <p><span class="MarginTextZone-orig">fundit</span></p>
      <p><span class="MarginTextZone-orig">uas.</span></p>
      <span class="pb">[f31]</span>
      
      
      
      
      <p><span class="orig">Et les uendredis blancz de lan/</span></p>
      
      
      
      
      
      
      <p><span class="orig">Il fault aller a sainct Aignen</span></p>
      
      
      
      
      
      
      <p><span class="orig">Pour uostre tigne/ ⁊ a sainct cler</span></p>
      
      
      
      
      
      
      <p><span class="orig">Pour uous faire reuoir plus cler/</span></p>
      
      
      
      
      
      
      <p><span class="orig">Pour biẽ uous cõduire en la uoye:</span></p>
      
      
      
      
      
      
      <p><span class="orig">Faictes chãter de saincte Auoye/</span></p>
      
      
      
      
      
      
      <p><span class="orig">Et paour dauoir le coeur amer/</span></p>
      
      
      
      
      
      
      <p><span class="orig">Faictes chanter de sainct Omer/</span></p>
      
      
      
      
      
      
      <p><span class="orig">Pour uoz dentz a saincte Apolline</span></p>
      
      
      
      
      
      
      <p><span class="orig">Elle uous sera moult benigne/</span></p>
      
      
      
      
      
      
      <p><span class="orig">Ie uous prometz que uous aurez</span></p>
      
      
      
      
      
      
      <p><span class="orig">Sante/ ⁊ guarie serez</span></p>
      
      
      
      
      
      
      <p><span class="orig">Par le moyen de leurs miracles.</span></p>
      
      
      
      
      <p><span class="hi-orig">Le docteur.</span></p>
      
      
      
      <p><span class="orig">Delaissez la tous leurs musacles/</span></p>
      
      
      
      
      
      
      <p><span class="orig">Car pour auoir parfaict secours</span></p>
      
      
      
      
      
      
      <p><span class="orig">Chrestiente/ uaten ⁊ cours</span></p>
      
      
      
      
      
      
      <p><span class="orig">A Iesus christ uray medecin.</span></p>
      
      
      
      
      
      
      <p><span class="orig">Dequoy te sert sainct Auertin/</span></p>
      
      
      
      
      
      
      <p><span class="orig">Sainct Dominique/ ⁊ S. frãcoys?</span></p>
      
      
      
      
      
      
      <p><span class="orig">Dõcques des saĩctz ne feras choys/</span></p>
      
      
      
      
      
      
      <p><span class="orig">Pour te sauuer/ ou te guarir</span></p>
      
      
      
      
      
      
      <p><span class="orig">Trop bien leurs uertus doibs suyuir</span></p>
      
      
      
      
      
      
      <p><span class="orig">Uiuantz comme eulx, silz ont bien faict:</span></p>
      
      
      
      
      
      
      <p><span class="orig">Croy que Iesus a tout refaict:</span></p>
      
      
      
      
      
      
      <p><span class="orig">Et que les sainctz ny ont pouoir/</span></p>
      
      
      
      
      <span class="pb">[f32]</span>
      
      
      
      
      <p><span class="orig">Dieu est assez fort de pouruoir/</span></p>
      
      
      
      
      
      
      <p><span class="orig">Ses seruiteurs/ sans auoir ayde.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Ha la teste/ a layde/ a layde/</span></p>
      
      
      
      
      
      
      <p><span class="orig">Les espaules/ les bras/ ⁊ reins/</span></p>
      
      
      
      
      
      
      <p><span class="orig">Les piedz/ les iambes/ ⁊ les mains/</span></p>
      
      
      
      
      
      
      <p><span class="orig">Helas ie ne scay plus que faire/</span></p>
      
      
      
      
      
      
      <p><span class="orig">Na qui aller: pour me reffaire</span></p>
      
      
      
      
      
      
      <p><span class="orig">Ie uueil auoir des medecines.</span></p>
      
      
      
      
      <p><span class="hi-orig">Hypocrisie.</span></p>
      
      
      
      <p><span class="orig">Prenez de plantain les racines:</span></p>
      
      
      
      
      
      
      <p><span class="orig">Prenez aussi de la fougiere/</span></p>
      
      
      
      
      
      
      <p><span class="orig">Ung tout seul grain/ il nen fault guaire:</span></p>
      
      
      
      
      
      
      <p><span class="orig">Du poulliot/ de la ueruaine/</span></p>
      
      
      
      
      
      
      <p><span class="orig">Et mettez tout dessus la ueine</span></p>
      
      
      
      
      
      
      <p><span class="orig">Du bras gauche en forme de croix/</span></p>
      
      
      
      
      
      
      <p><span class="orig">Ne passez point le nombre a troys/</span></p>
      
      
      
      
      
      
      <p><span class="orig">Et la laissez la par neuf iours:</span></p>
      
      
      
      
      
      
      <p><span class="orig">En la cueillant faictes sept tours/</span></p>
      
      
      
      
      
      
      <p><span class="orig">Dictes cinq foys Pater noster/</span></p>
      
      
      
      
      
      
      <p><span class="orig">Agyos/ Otheos/ Sother/</span></p>
      
      
      
      
      
      
      <p><span class="orig">Il ny fault fil du sabmedy</span></p>
      
      
      
      
      
      
      <p><span class="orig">Apres disner fille/ nourdy/</span></p>
      
      
      
      
      
      
      <p><span class="orig">Et pour mettre la chose a fin/</span></p>
      
      
      
      
      
      
      <p><span class="orig">Il fanlt dire Berithifin/</span></p>
      
      
      
      
      
      
      <p><span class="orig">Uous aurez en cela fiance.</span></p>
      
      
      
      
      <span class="pb">[f33]</span>
      
      
      <p><span class="hi-orig">Bon oeuure.</span></p>
      
      
      
      <p><span class="orig">Ayez en dieu uostre esperance:</span></p>
      
      
      
      
      
      
      <p><span class="orig">Car il est seul qui peult guarir/</span></p>
      
      
      
      
      
      
      <p><span class="orig">Son ua le medecin querir/</span></p>
      
      
      
      
      
      
      <p><span class="orig">Baillant quelque petite drogue/</span></p>
      
      
      
      
      
      
      <p><span class="orig">Cela a dieu point ne desrogue:</span></p>
      
      
      
      
      
      
      <p><span class="orig">Presuppose que lon commette/</span></p>
      
      
      
      
      
      
      <p><span class="orig">Le tout a luy: non a cõmette/</span></p>
      
      
      
      
      
      
      <p><span class="orig">Ny a planette/ ou influence/</span></p>
      
      
      
      
      
      
      <p><span class="orig">Ny a quelque folle creance.</span></p>
      
      
      
      
      
      
      <p><span class="orig">On peult bien medecine prendre/</span></p>
      
      
      
      
      
      
      <p><span class="orig">Sans delle son salut attendre:</span></p>
      
      
      
      
      
      
      <p><span class="orig">Il fault de medecine user</span></p>
      
      
      
      
      
      
      <p><span class="orig">Comme non usant/ ⁊ uiser</span></p>
      
      
      
      
      
      
      <p><span class="orig">Que dieu regit/ ⁊ tient la uie</span></p>
      
      
      
      
      
      
      <p><span class="orig">Entre ses mains.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Iay prins enuie</span></p>
      
      
      
      
      
      
      <p><span class="orig">Puis que les sainctz ne me fõt rien/</span></p>
      
      
      
      
      
      
      <p><span class="orig">Auicenna/ ne Galien/</span></p>
      
      
      
      
      
      
      <p><span class="orig">D aller parler a ung deuin:</span></p>
      
      
      
      
      
      
      <p><span class="orig">Qui me dira de lord uenin.</span></p>
      
      
      
      
      
      
      <p><span class="orig">Toute la uertu ⁊ nature.</span></p>
      
      
      
      
      <p><span class="hi-orig">Le docteur.</span></p>
      
      
      
      <p><span class="orig">Cest contre la saincte escripture:</span></p>
      
      
      
      
      
      
      <p><span class="orig">Chrestiente/ ou tes tu mise?</span></p>
      
      
      
      
      
      <p><span class="QuireMarksZone-orig">C</span></p>
      <span class="pb">[f34]</span>
      
      
      
      
      <p><span class="orig">Dieu le deffend de par Moyse</span></p>
      
      
      
      
      
      
      <p><span class="orig">Au liure du Deuteronome.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Ie iray au grand pardon a Rõme/</span></p>
      
      
      
      
      
      
      <p><span class="orig">Pour auoir labsolution/</span></p>
      
      
      
      
      
      
      <p><span class="orig">Et pour la satisfaction</span></p>
      
      
      
      
      
      
      <p><span class="orig">Ie donneray de lor au pape.</span></p>
      
      
      
      
      <p><span class="hi-orig">Le docteur.</span></p>
      
      
      
      <p><span class="orig">Uoyla comment peche te attrape:</span></p>
      
      
      
      
      
      
      <p><span class="orig">Qui te mect hors de ton salut/</span></p>
      
      
      
      
      
      
      <p><span class="orig">Pour ung ducat/ pour ung salut</span></p>
      
      
      
      
      
      
      <p><span class="orig">Tu croys auoir remission/</span></p>
      
      
      
      
      
      
      <p><span class="orig">Mais tu uas a damnation:</span></p>
      
      
      
      
      
      
      <p><span class="orig">Plus fort que ceulx de tartarie.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Ie urle/ ie brais/ ie plains/ ie crie/</span></p>
      
      
      
      
      
      
      <p><span class="orig">Ie me affoiblis/ ⁊ n en peux plus/</span></p>
      
      
      
      
      
      
      <p><span class="orig">Mon corps est lasse/ au surplus/</span></p>
      
      
      
      
      
      
      <p><span class="orig">Ie ne puis pied ferme tenir/</span></p>
      
      
      
      
      
      
      <p><span class="orig">Ne sus iambes me soustenir/</span></p>
      
      
      
      
      
      
      <p><span class="orig">Dont ie chez en ma passion.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Iay de uous uoir compassion:</span></p>
      
      
      
      
      
      
      <p><span class="orig">Chrestiente/ ma soeur/ ma mye?</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Quoy/ a faire de larquemye/</span></p>
      
      
      
      
      <span class="pb">[f35]</span>
      
      
      
      
      <p><span class="orig">Ie men uouldroye bien mesler/</span></p>
      
      
      
      
      
      
      <p><span class="orig">Ien ay ouy souuent parler/</span></p>
      
      
      
      
      
      
      <p><span class="orig">Mais en nul tẽps ie n en uis poĩt.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Ie croy que ne mentendez point</span></p>
      
      
      
      
      
      
      <p><span class="orig">Chrestiente/ ma doulce soeur/</span></p>
      
      
      
      
      
      
      <p><span class="orig">Ie scay ung medecin fort seur</span></p>
      
      
      
      
      
      
      <p><span class="orig">Qui bien uostre mal guarira.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Bien/ son le uoit on luy dira</span></p>
      
      
      
      
      
      
      <p><span class="orig">Que droit sen uoise a la boyteuse.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Uoicy une chose piteuse/</span></p>
      
      
      
      
      
      
      <p><span class="orig">Chrestiente sans fiction</span></p>
      
      
      
      
      
      
      <p><span class="orig">N entend plus inspiration/</span></p>
      
      
      
      
      
      
      <p><span class="orig">Elle na plus de charite/</span></p>
      
      
      
      
      
      
      <p><span class="orig">De foy/ despoir/ de uerite/</span></p>
      
      
      
      
      
      
      <p><span class="orig">Tant est oubliee de sens:</span></p>
      
      
      
      
      
      
      <p><span class="orig">Il uault mieulx a ce que ie sens</span></p>
      
      
      
      
      
      
      <p><span class="orig">Me retirer pour son moleste/</span></p>
      
      
      
      
      
      
      <p><span class="orig">Deuers le medecin celeste:</span></p>
      
      
      
      
      
      
      <p><span class="orig">Car luy seul a ce peult pouruoir.</span></p>
      
      
      
      
      <p><span class="hi-orig">Laueugle. Pausa.</span></p>
      
      
      
      <p><span class="orig">Dame ie suis venu pour voir</span></p>
      
      
      
      
      
      
      <p><span class="orig">Sil uous plaira/ en Iesus christ</span></p>
      
      
      
      
      
      
      <p><span class="orig">Me donner du pain ung petit/</span></p>
      
      
      
      
      
      <p><span class="QuireMarksZone-orig">C .ii.</span></p>
      <span class="pb">[f36]</span>
      
      
      
      
      <p><span class="orig">Car appetit iay de manger/</span></p>
      
      
      
      
      
      
      <p><span class="orig">Ie ne puis plus mon pain gaigner:</span></p>
      
      
      
      
      
      
      <p><span class="orig">Du pain pour dieu poͬ me resourdre.</span></p>
      
      
      
      
      <p><span class="hi-orig">Le uarlet.</span></p>
      
      
      
      <p><span class="orig">Chrestiente est toute sourde/</span></p>
      
      
      
      
      
      
      <p><span class="orig">Crions bien hault pour le potage.</span></p>
      
      
      
      
      <p><span class="hi-orig">Laueugle.</span></p>
      
      
      
      <p><span class="orig">Du laict caille/ ou du frõmage/</span></p>
      
      
      
      
      
      
      <p><span class="orig">Ou ce qͥl uous semble bon estre.</span></p>
      
      
      
      
      <p><span class="hi-orig">Le uarlet.</span></p>
      
      
      
      <p><span class="orig">Helas mon dieu/ ie uouldroys estre</span></p>
      
      
      
      
      
      
      <p><span class="orig">En paradis auec uous.</span></p>
      
      
      
      
      <p><span class="hi-orig">Laueugle.</span></p>
      
      
      
      <p><span class="orig">Pour Iesus christ/ secourez nous</span></p>
      
      
      
      
      
      
      <p><span class="orig">Helas/ nous mourrõs par famine.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Uoyez quil nous faict layde mine</span></p>
      
      
      
      
      
      
      <p><span class="orig">Ce belistre retors uilain/</span></p>
      
      
      
      
      
      
      <p><span class="orig">Oy/ ie luy donneray mon pain/</span></p>
      
      
      
      
      
      
      <p><span class="orig">Et mon argent/ a ce caymand:</span></p>
      
      
      
      
      
      
      <p><span class="orig">Dehors/ dehors uillain/&nbsp;meschant/</span></p>
      
      
      
      
      
      
      <p><span class="orig">Uous uenez cy pour truander/</span></p>
      
      
      
      
      
      
      <p><span class="orig">Et pour mon argent demander/</span></p>
      
      
      
      
      
      
      <p><span class="orig">Ie lay uoue en aultre lieu/</span></p>
      
      
      
      
      
      
      <p><span class="orig">A saĩct Claude et a saĩct Matthieuz:</span></p>
      
      
      
      
      <span class="pb">[f37]</span>
      
      
      
      
      <p><span class="orig">Cest pour en faire une neufuaine/</span></p>
      
      
      
      
      
      
      <p><span class="orig">Ou pour chanter ceste sepmaine/</span></p>
      
      
      
      
      
      
      <p><span class="orig">Pour aller en pelerinage/</span></p>
      
      
      
      
      
      
      <p><span class="orig">Ou pour en faire ung bel ymage/</span></p>
      
      
      
      
      
      
      <p><span class="orig">Ou pour payer ma confrarie.</span></p>
      
      
      
      
      <p><span class="hi-orig">Laueugle.</span></p>
      
      
      
      <p><span class="orig">Bouche ne scauroit assez dire/</span></p>
      
      
      
      
      
      
      <p><span class="orig">La douleur ⁊ le grand martyre/</span></p>
      
      
      
      
      
      
      <p><span class="orig">Que ie seuffre cy en presence:</span></p>
      
      
      
      
      
      
      <p><span class="orig">Chrestiente tu es la pire/</span></p>
      
      
      
      
      
      
      <p><span class="orig">Qui soit/ tu uoys bien q̃&nbsp; iexpire</span></p>
      
      
      
      
      
      
      <p><span class="orig">De paourete ⁊ de souffrance:</span></p>
      
      
      
      
      
      
      <p><span class="orig">Helas doulce amye/</span></p>
      
      
      
      
      
      
      <p><span class="orig">Iesus dist il mye</span></p>
      
      
      
      
      
      
      <p><span class="orig">Romps ton pain ⁊ mye/</span></p>
      
      
      
      
      
      
      <p><span class="orig">A la paoure gent affamye</span></p>
      
      
      
      
      
      
      <p><span class="orig">Cest son commandement.</span></p>
      
      
      
      
      
      
      <p><span class="orig">Pour estre a Complie/</span></p>
      
      
      
      
      
      
      <p><span class="orig">Tu nas accomplie</span></p>
      
      
      
      
      
      
      <p><span class="orig">La loy: Or te emplie</span></p>
      
      
      
      
      
      
      <p><span class="orig">A me donner ie te supplie/</span></p>
      
      
      
      
      
      
      <p><span class="orig">Du pain ou de largent.</span></p>
      
      
      
      
      <p><span class="hi-orig">Le uarlet.</span></p>
      
      
      
      <p><span class="orig">Me laissez uous ainsi mourir/</span></p>
      
      
      
      
      
      
      <p><span class="orig">Uoulez uous plustost subuenir</span></p>
      
      
      
      
      
      
      <p><span class="orig">A ces moynes fors ⁊ puissans/</span></p>
      
      
      
      
      
      <p><span class="QuireMarksZone-orig">C .iii.</span></p>
      <span class="pb">[f38]</span>
      
      
      
      
      <p><span class="orig">Uous uoyez bien quilz font bastir</span></p>
      
      
      
      
      
      
      <p><span class="orig">Les grandz palays: sans reuestir</span></p>
      
      
      
      
      
      
      <p><span class="orig">Les paoures nudz/ ⁊ languissans.</span></p>
      
      
      
      
      
      
      <p><span class="orig">Ilz ont pierrerie/</span></p>
      
      
      
      
      
      
      <p><span class="orig">Et orfauerie/</span></p>
      
      
      
      
      
      
      <p><span class="orig">Pompe ⁊ braguerie/</span></p>
      
      
      
      
      
      
      <p><span class="orig">Ornementz faictz de broderie</span></p>
      
      
      
      
      
      
      <p><span class="orig">Pour reuestir du boys:</span></p>
      
      
      
      
      
      
      <p><span class="orig">En pleurant ie crie/</span></p>
      
      
      
      
      
      
      <p><span class="orig">Ma robbe est pourrie</span></p>
      
      
      
      
      
      
      <p><span class="orig">Mais nul ne me prie/</span></p>
      
      
      
      
      
      
      <p><span class="orig">Car leur charite est perie/</span></p>
      
      
      
      
      
      
      <p><span class="orig">Cest contre les diuines loix.</span></p>
      
      
      
      
      <p><span class="hi-orig">Laueugle.</span></p>
      
      
      
      <p><span class="orig">A ce grand iour du iugement/</span></p>
      
      
      
      
      
      
      <p><span class="orig">Dieu senquerra premierement</span></p>
      
      
      
      
      
      
      <p><span class="orig">Des oeuures de misericorde:</span></p>
      
      
      
      
      
      
      <p><span class="orig">Si les auez faictz sainctement/</span></p>
      
      
      
      
      
      
      <p><span class="orig">Donnãtz aux paoures frãchemẽt.</span></p>
      
      
      
      
      
      
      <p><span class="orig">Il ne arguera nul de sa chorde/</span></p>
      
      
      
      
      
      
      <p><span class="orig">De religion/</span></p>
      
      
      
      
      
      
      <p><span class="orig">De missation/</span></p>
      
      
      
      
      
      
      <p><span class="orig">De procession/</span></p>
      
      
      
      
      
      
      <p><span class="orig">Aincois de miseration:</span></p>
      
      
      
      
      
      
      <p><span class="orig">De la faire soyez recors</span></p>
      
      
      
      
      
      
      <p><span class="orig">Sans election/</span></p>
      
      
      
      
      <span class="pb">[f39]</span>
      
      
      
      
      <p><span class="orig">De profession/</span></p>
      
      
      
      
      
      
      <p><span class="orig">Ou de nation/</span></p>
      
      
      
      
      
      
      <p><span class="orig">Dõnez nous donc refection/</span></p>
      
      
      
      
      
      
      <p><span class="orig">Pour soustenir ce paouure corps.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Meschant coquin/ uaten dehors</span></p>
      
      
      
      
      
      
      <p><span class="orig">Me uiens tu cy crucifier/</span></p>
      
      
      
      
      
      
      <p><span class="orig">Du mien ie ueulx edifier/</span></p>
      
      
      
      
      
      
      <p><span class="orig">Dedans leglise une chappelle.</span></p>
      
      
      
      
      <p><span class="hi-orig">Laueugle.</span></p>
      
      
      
      <p><span class="orig">Deuant Iesus christ i en appelle:</span></p>
      
      
      
      
      
      
      <p><span class="orig">Car il est dit par Salomon</span></p>
      
      
      
      
      
      
      <p><span class="orig">Que du mauuais loffrande/ ⁊ don</span></p>
      
      
      
      
      
      
      <p><span class="orig">N approuue point le seigñr ample:</span></p>
      
      
      
      
      
      
      <p><span class="orig">Nous paoures gens sõmes le tẽple/</span></p>
      
      
      
      
      
      
      <p><span class="orig">De Iesus christ/ se dit sainct Paul.</span></p>
      
      
      
      
      <p><span class="hi-orig">Le uarlet.</span></p>
      
      
      
      <p><span class="orig">Dõcques premiers nourrir nous fault/</span></p>
      
      
      
      
      
      
      <p><span class="orig">Cest la raison.</span></p>
      
      
      
      
      <p><span class="hi-orig">Laueugle.</span></p>
      
      
      
      <p><span class="orig">Noubliez pas/</span></p>
      
      
      
      
      
      
      <p><span class="orig">De nous donner pour le repas</span></p>
      
      
      
      
      
      
      <p><span class="orig">Du pain/ ou ung petit denier:</span></p>
      
      
      
      
      
      
      <p><span class="orig">Ne nous uueillez rien denyer/</span></p>
      
      
      
      
      
      
      <p><span class="orig">Pour Iesus sans plus.</span></p>
      
      
      
      
      <p><span class="hi-orig">Chrestiente.</span></p>
      
      
      <p><span class="QuireMarksZone-orig">C .iiii.</span></p>
      <span class="pb">[f40]</span>
      
      
      
      
      <p><span class="orig">Cest cela/</span></p>
      
      
      
      
      
      
      <p><span class="orig">Ung denier cy ⁊ lautre la/</span></p>
      
      
      
      
      
      
      <p><span class="orig">Urayement sainsi les departoye</span></p>
      
      
      
      
      
      
      <p><span class="orig">Tost paoure comme toy seroye/</span></p>
      
      
      
      
      
      
      <p><span class="orig">Uaten hors de deuant mon lieu.</span></p>
      
      
      
      
      <p><span class="hi-orig">Laueugle.</span></p>
      
      
      
      <p><span class="orig">A dieu uous dis/ ma dame a dieu:</span></p>
      
      
      
      
      
      
      <p><span class="orig">Quand ie nauray de uostre pain</span></p>
      
      
      
      
      
      
      <p><span class="orig">Ie nay point paour mourir de fain:</span></p>
      
      
      
      
      
      
      <p><span class="orig">Chrestiente en bragueries/</span></p>
      
      
      
      
      
      
      <p><span class="orig">En beaulx habitz/ ⁊ pomperies/</span></p>
      
      
      
      
      
      
      <p><span class="orig">Despend le sien a grand foison/</span></p>
      
      
      
      
      
      
      <p><span class="orig">Fermant aux paoures sa maison/</span></p>
      
      
      
      
      
      
      <p><span class="orig">Ce nest point la loy de Iesus:</span></p>
      
      
      
      
      
      
      <p><span class="orig">Allons uarlet/ allons/ sus/ sus.</span></p>
      
      
      
      
      <p><span class="hi-orig">Inspiration. Pausa.</span></p>
      
      
      
      <p><span class="orig">Sire/ ie reuiens pour scauoir</span></p>
      
      
      
      
      
      
      <p><span class="orig">Sy on pourroit faire rauoir</span></p>
      
      
      
      
      
      
      <p><span class="orig">A Chrestiente guarison/</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Demande elle que la poison</span></p>
      
      
      
      
      
      
      <p><span class="orig">De son peche/ luy soit ostee?</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Elle est si fort empoisonnee:</span></p>
      
      
      
      
      
      
      <p><span class="orig">Quelle na plus dentendement.</span></p>
      
      
      
      
      <span class="pb">[f41]</span>
      
      
      <p><span class="hi-orig">Le medecin.</span></p>
      
      
      
      <p><span class="orig">La grace auoir premierement</span></p>
      
      
      
      
      
      
      <p><span class="orig">Luy fault/ ⁊ uouloir luy dõner/</span></p>
      
      
      
      
      
      
      <p><span class="orig">Et bon coeur/ de la demander.</span></p>
      
      
      
      
      
      
      <p><span class="orig">Car lhõme ne peult nul bien faire/</span></p>
      
      
      
      
      
      
      <p><span class="orig">Se lesperit ne luy faict faire:</span></p>
      
      
      
      
      
      
      <p><span class="orig">Retiens cela/ ⁊ ten remembre.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Elle se destruict membre a membre/</span></p>
      
      
      
      
      
      
      <p><span class="orig">Cest pitie de la uoir destordre:</span></p>
      
      
      
      
      
      
      <p><span class="orig">Si biẽ subit on ny met ordre/</span></p>
      
      
      
      
      
      
      <p><span class="orig">Il mest aduis quelle mourra.</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Non fera/ elle uiuera</span></p>
      
      
      
      
      
      
      <p><span class="orig">En ce siecle et en lautre monde:</span></p>
      
      
      
      
      
      
      <p><span class="orig">Et combien quelle soit immunde,</span></p>
      
      
      
      
      
      
      <p><span class="orig">Par peche en plusieurs suppos/</span></p>
      
      
      
      
      
      
      <p><span class="orig">Elle aura une foys repos:</span></p>
      
      
      
      
      
      
      <p><span class="orig">Et si nest sans grace/ ⁊ sens: ains</span></p>
      
      
      
      
      
      
      <p><span class="orig">Tousiours elle a des mẽbres sains:</span></p>
      
      
      
      
      
      
      <p><span class="orig">Pose que soit en petit nombre/</span></p>
      
      
      
      
      
      
      <p><span class="orig">Et quon ne les cõgnoit pour lõbre/</span></p>
      
      
      
      
      
      
      <p><span class="orig">Et la merueilleuse abondance/</span></p>
      
      
      
      
      
      
      <p><span class="orig">Des membres mis en doleance,</span></p>
      
      
      
      
      
      
      <p><span class="orig">Car pour ung membre sain: ie dis</span></p>
      
      
      
      
      
      
      <p><span class="orig">Quelle en ha des malades dix/</span></p>
      
      
      
      
      <span class="pb">[f42]</span>
      
      
      
      
      <p><span class="orig">Et pour dix membres en sante:</span></p>
      
      
      
      
      
      
      <p><span class="orig">Elle en a cent en uerite/</span></p>
      
      
      
      
      
      
      <p><span class="orig">Qui sont en merueilleux martyre.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Ha mectez y remede sire:</span></p>
      
      
      
      
      
      
      <p><span class="orig">Ie scay bien quen chrestiente/</span></p>
      
      
      
      
      
      
      <p><span class="orig">Sil est ung homme en charite/</span></p>
      
      
      
      
      
      
      <p><span class="orig">Enuers dieu bon ⁊ gracieux/</span></p>
      
      
      
      
      
      
      <p><span class="orig">Quil en ya dix uitieux:</span></p>
      
      
      
      
      
      
      <p><span class="orig">Et pour dix bõs au temps present/</span></p>
      
      
      
      
      
      
      <p><span class="orig">Des mauuais on en uerra cent:</span></p>
      
      
      
      
      
      
      <p><span class="orig">Mais guarissez la maladie.</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Affin que le uray ie uous dye/</span></p>
      
      
      
      
      
      
      <p><span class="orig">Ie ne la ueulx point delaisser/</span></p>
      
      
      
      
      
      
      <p><span class="orig">Que incontinent ie nestudie</span></p>
      
      
      
      
      
      
      <p><span class="orig">A son accident abaisser:</span></p>
      
      
      
      
      
      
      <p><span class="orig">Mais premier il conuient penser/</span></p>
      
      
      
      
      
      
      <p><span class="orig">De luy donner aucun repos:</span></p>
      
      
      
      
      
      
      <p><span class="orig">Combien quil faille despencer/</span></p>
      
      
      
      
      
      
      <p><span class="orig">Affin quelle entre en bon propos:</span></p>
      
      
      
      
      
      
      <p><span class="orig">Pour faire donc ses sens compos/</span></p>
      
      
      
      
      
      
      <p><span class="orig">A congnoistre son mal actif:</span></p>
      
      
      
      
      
      
      <p><span class="orig">Baillez luy en pintes ou pos/</span></p>
      
      
      
      
      
      
      <p><span class="orig">Ce doulx iullep preparatif/</span></p>
      
      
      
      
      
      
      <p><span class="orig">Il est fort et penetratif,</span></p>
      
      
      
      
      <span class="pb">[f43]</span>
      
      
      
      
      <p><span class="orig">Et par sa uertu elegante/</span></p>
      
      
      
      
      
      
      <p><span class="orig">Esmouuera en cas hatif</span></p>
      
      
      
      
      
      
      <p><span class="orig">Toute la matiere peccante.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Iay une fiolle fringante/</span></p>
      
      
      
      
      
      
      <p><span class="orig">Pour mettre ceste liqueur belle:</span></p>
      
      
      
      
      
      
      <p><span class="orig">Ie luy porteray ie men uante/</span></p>
      
      
      
      
      
      
      <p><span class="orig">Mais cõment est ce/ quon lappelle?</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Apoticaire nen a telle:</span></p>
      
      
      
      
      
      
      <p><span class="orig">Car elle est en foy permanente/</span></p>
      
      
      
      
      
      
      <p><span class="orig">Et tous les pechez elle expelle</span></p>
      
      
      
      
      
      
      <p><span class="orig">Cest ma grace iustifiante.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Grace? ca donc que ie la sente:</span></p>
      
      
      
      
      
      
      <p><span class="orig">Grace/ dea cest ung mot tresbeau.</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Par elle tout peche sabsente</span></p>
      
      
      
      
      
      
      <p><span class="orig">Cest pour conforter son ceruean.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Mais selle est mise en son resueau/</span></p>
      
      
      
      
      
      
      <p><span class="orig">Et lunaison aduertineuse:</span></p>
      
      
      
      
      
      
      <p><span class="orig">El nen prẽdra/ non plꝰ qung ueau/</span></p>
      
      
      
      
      
      
      <p><span class="orig">Dont ie ne seray point ioyeuse.</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Ne soyez de cela doubteuse/</span></p>
      
      
      
      
      <span class="pb">[f44]</span>
      
      
      
      
      <p><span class="orig">Il fauldra que maulgre ses dentz</span></p>
      
      
      
      
      
      
      <p><span class="orig">Prenne la grace uertueuse/</span></p>
      
      
      
      
      
      
      <p><span class="orig">Pour guarir ses maulx euidentz:</span></p>
      
      
      
      
      
      
      <p><span class="orig">Son corps a si grandz accidentz/</span></p>
      
      
      
      
      
      
      <p><span class="orig">Et en ses mẽbres est si restraincte/</span></p>
      
      
      
      
      
      
      <p><span class="orig">Que luy entonnerez dedans</span></p>
      
      
      
      
      
      
      <p><span class="orig">La grace: ⁊ laura par contraincte/</span></p>
      
      
      
      
      
      
      <p><span class="orig">Et puis a la premiere atteincte/</span></p>
      
      
      
      
      
      
      <p><span class="orig">Selle dort/ ce sera bõ signe:</span></p>
      
      
      
      
      
      
      <p><span class="orig">Et selle est de la grace emprainctes/</span></p>
      
      
      
      
      
      
      <p><span class="orig">Apportez moy de son urine.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Selon uostre ordonnance digne/</span></p>
      
      
      
      
      
      
      <p><span class="orig">Elle aura grace.</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Or ny faillez:</span></p>
      
      
      
      
      
      
      <p><span class="orig">Et combien que peche se indigne/</span></p>
      
      
      
      
      
      
      <p><span class="orig">Maulgre luy grace luy baillez:</span></p>
      
      
      
      
      
      
      <p><span class="orig">Ce nest du uueillant ne courant:</span></p>
      
      
      
      
      
      
      <p><span class="orig">Mais cest de dieu/ grace faisant/</span></p>
      
      
      
      
      
      
      <p><span class="orig">Lequel attend en patience</span></p>
      
      
      
      
      
      
      <p><span class="orig">Chrestiente a penitence.</span></p>
      
      
      
      
      <p><span class="hi-orig">Laueugle.</span></p>
      
      
      
      <p><span class="orig">Mon uarlet?</span></p>
      
      
      
      
      <p><span class="hi-orig">Le uarlet.</span></p>
      
      
      
      <p><span class="orig">Hau?</span></p>
      
      
      
      
      
      <p><span class="MarginTextZone-orig">Pausa.</span></p>
      <span class="pb">[f45]</span>
      
      
      <p><span class="hi-orig">Laueugle.</span></p>
      
      
      
      <p><span class="orig">Mon uarlet?</span></p>
      
      
      
      
      <p><span class="hi-orig">Le uarlet.</span></p>
      
      
      
      <p><span class="orig">Hau?</span></p>
      
      
      
      
      <p><span class="hi-orig">Laueugle.</span></p>
      
      
      
      <p><span class="orig">Tu nes qung fol/ par S. Micheau</span></p>
      
      
      
      
      
      
      <p><span class="orig">Mal endoctrine et appris:</span></p>
      
      
      
      
      
      
      <p><span class="orig">Tu ne uaulx rien.</span></p>
      
      
      
      
      <p><span class="hi-orig">Le uarlet.</span></p>
      
      
      
      <p><span class="orig">Cest petit pris:</span></p>
      
      
      
      
      
      
      <p><span class="orig">Pour quoy maistre/ ne uaulx ie riẽ?</span></p>
      
      
      
      
      <p><span class="hi-orig">Laueugle.</span></p>
      
      
      
      <p><span class="orig">Tu me dis hau? entendz tu bien/</span></p>
      
      
      
      
      
      
      <p><span class="orig">Quand ie te appelle mon uarlet:</span></p>
      
      
      
      
      
      
      <p><span class="orig">Ditz moy mõ maistre/ que uous plaist?</span></p>
      
      
      
      
      
      
      <p><span class="orig">Faisant honneur dieu le commande.</span></p>
      
      
      
      
      <p><span class="hi-orig">Le uarlet.</span></p>
      
      
      
      <p><span class="orig">Mais beau sire/ ie uous demande:</span></p>
      
      
      
      
      
      
      <p><span class="orig">Dequoy uous seruira cela/</span></p>
      
      
      
      
      
      
      <p><span class="orig">Uous ne uoyez ne ca ne la/</span></p>
      
      
      
      
      
      
      <p><span class="orig">Que scauez uous/ si mon chappeau</span></p>
      
      
      
      
      
      
      <p><span class="orig">Est en ma main/ ou au couppeau</span></p>
      
      
      
      
      
      
      <p><span class="orig">De ma teste/ quand a uous parle:</span></p>
      
      
      
      
      
      
      <p><span class="orig">Ie suis couuert/ de paour du harle/</span></p>
      
      
      
      
      
      
      <p><span class="orig">Vous fault il faire/ tant dhõneur.</span></p>
      
      
      
      
      <p><span class="hi-orig">Laueugle.</span></p>
      
      <span class="pb">[f46]</span>
      
      
      
      
      <p><span class="orig">Non point pour moy: mais le seigneur</span></p>
      
      
      
      
      
      
      <p><span class="orig">La dict/ cest son commandement</span></p>
      
      
      
      
      
      
      <p><span class="orig">Quil fault garder songneusement:</span></p>
      
      
      
      
      
      
      <p><span class="orig">Honnora personam senis/</span></p>
      
      
      
      
      
      
      <p><span class="orig">Entendz tu bien/ mon trescher filz</span></p>
      
      
      
      
      
      
      <p><span class="orig">Et coram cano capite/</span></p>
      
      
      
      
      
      
      <p><span class="orig">Consurge/ par humilite.</span></p>
      
      
      
      
      
      
      <p><span class="orig">Rotte bien donc ces beaux prouerbes.</span></p>
      
      
      
      
      <p><span class="hi-orig">Le uarlet.</span></p>
      
      
      
      <p><span class="orig">Uous auez tousiours tant de uerues:</span></p>
      
      
      
      
      
      
      <p><span class="orig">Comment osez uous caquetter</span></p>
      
      
      
      
      
      
      <p><span class="orig">De Salomon: allons quester</span></p>
      
      
      
      
      
      
      <p><span class="orig">Et uous taisez de l escripture/</span></p>
      
      
      
      
      
      
      <p><span class="orig">Uous en aurez malle aduenture/</span></p>
      
      
      
      
      
      
      <p><span class="orig">Den tant parler quelque matin.</span></p>
      
      
      
      
      <p><span class="hi-orig">Laueugle.</span></p>
      
      
      
      <p><span class="orig">Celuy est bien chien matin/</span></p>
      
      
      
      
      
      
      <p><span class="orig">Qui ne scait point la saincte loy/</span></p>
      
      
      
      
      
      
      <p><span class="orig">Et les commandementz du roy/</span></p>
      
      
      
      
      
      
      <p><span class="orig">Le uieil ⁊ nouueau testamẽt:</span></p>
      
      
      
      
      
      
      <p><span class="orig">Auquel on congnoistra comment</span></p>
      
      
      
      
      
      
      <p><span class="orig">Nous sõmes faictz enfãs de Christ.</span></p>
      
      
      
      
      <p><span class="hi-orig">Le uarlet.</span></p>
      
      
      
      <p><span class="orig">Uous nauez point le sainct esprit/</span></p>
      
      
      
      
      
      
      <p><span class="orig">Pour la glosser comme hõme sage:</span></p>
      
      
      
      
      
      
      <p><span class="orig">Entendons daller en uoyage</span></p>
      
      
      
      
      <span class="pb">[f47]</span>
      
      
      
      
      <p><span class="orig">A Uandosmes pour uostre ueue.</span></p>
      
      
      
      
      <p><span class="hi-orig">Laueugle.</span></p>
      
      
      
      <p><span class="orig">Lescripture doibt estre ueue/</span></p>
      
      
      
      
      
      
      <p><span class="orig">Par tous ceulx qui la ueullent croyre:</span></p>
      
      
      
      
      
      
      <p><span class="orig">Tu ne me feras point accroire</span></p>
      
      
      
      
      
      
      <p><span class="orig">Que la saincte larme a Uandosme/</span></p>
      
      
      
      
      
      
      <p><span class="orig">Puisse rendre la ueue a lhomme.</span></p>
      
      
      
      
      
      
      <p><span class="orig">I aymeroys mieulx mourir aueugle/</span></p>
      
      
      
      
      
      
      <p><span class="orig">Ou labourer ainsi qung beugle/</span></p>
      
      
      
      
      
      
      <p><span class="orig">Que estre guary de telles larmes.</span></p>
      
      
      
      
      <p><span class="hi-orig">Le uarlet.</span></p>
      
      
      
      <p><span class="orig">Si les iacopins/ ou les carmes/</span></p>
      
      
      
      
      
      
      <p><span class="orig">Les cordeliers/ ou les bons homs/</span></p>
      
      
      
      
      
      
      <p><span class="orig">Uous auoient en leurs prisons/</span></p>
      
      
      
      
      
      
      <p><span class="orig">Uous desdiriez ceste sentence/</span></p>
      
      
      
      
      
      
      <p><span class="orig">Ou uous seriez mis en sentence/</span></p>
      
      
      
      
      
      
      <p><span class="orig">Par excommunication/</span></p>
      
      
      
      
      
      
      <p><span class="orig">Ou brusle sans remission:</span></p>
      
      
      
      
      
      
      <p><span class="orig">Car cest alencontre des droictz.</span></p>
      
      
      
      
      <p><span class="hi-orig">Laueugle.</span></p>
      
      
      
      <p><span class="orig">Iay ouy lire en maintz endroictz</span></p>
      
      
      
      
      
      
      <p><span class="orig">De leuangile/ ⁊ en uray texte/</span></p>
      
      
      
      
      
      
      <p><span class="orig">Que Iesus Christ dit ⁊ proteste:</span></p>
      
      
      
      
      
      
      <p><span class="orig">Que ceulx qui croiront a ses dictz/</span></p>
      
      
      
      
      
      
      <p><span class="orig">Iecteront les diables mauldictz</span></p>
      
      
      
      
      
      
      <p><span class="orig">Dehors des corps/ ⁊ guariront</span></p>
      
      
      
      
      <span class="pb">[f48]</span>
      
      
      
      
      <p><span class="orig">Tous les malades/ ⁊ iront</span></p>
      
      
      
      
      
      
      <p><span class="orig">Les boyteux droictz/ ladres sanez/</span></p>
      
      
      
      
      
      
      <p><span class="orig">Les aueugles illuminez/</span></p>
      
      
      
      
      
      
      <p><span class="orig">Mais ie nay point ouy parler</span></p>
      
      
      
      
      
      
      <p><span class="orig">Quon soit guary pour sen aller</span></p>
      
      
      
      
      
      
      <p><span class="orig">A saincte l arme en uandosmoys:</span></p>
      
      
      
      
      
      
      <p><span class="orig">Il est bien uray que si tu croys</span></p>
      
      
      
      
      
      
      <p><span class="orig">En Iesus christ de bon courage:</span></p>
      
      
      
      
      
      
      <p><span class="orig">Qu il fera en toy tel ouurage/</span></p>
      
      
      
      
      
      
      <p><span class="orig">Que tu feras passer les montz</span></p>
      
      
      
      
      
      
      <p><span class="orig">Par la uertu de ses sermons.</span></p>
      
      
      
      
      
      
      <p><span class="orig">Ie nay que faire des papistiques/</span></p>
      
      
      
      
      
      
      <p><span class="orig">Qui ont presche pour leurs practiques/</span></p>
      
      
      
      
      
      
      <p><span class="orig">Que ung lieu est plus saĩct q̃&nbsp; nest lautre:</span></p>
      
      
      
      
      
      
      <p><span class="orig">Ou que ung ymage faict de peaultre/</span></p>
      
      
      
      
      
      
      <p><span class="orig">A le pouoir de miracler:</span></p>
      
      
      
      
      
      
      <p><span class="orig">En leuangile est mis a cler:</span></p>
      
      
      
      
      
      
      <p><span class="orig">Qui uous dira que Christ est la/</span></p>
      
      
      
      
      
      
      <p><span class="orig">Ne croyez nullement cela:</span></p>
      
      
      
      
      
      
      <p><span class="orig">Il dit a la Samaritaine/</span></p>
      
      
      
      
      
      
      <p><span class="orig">Qui ne luy fault en la mõtaigne/</span></p>
      
      
      
      
      
      
      <p><span class="orig">Nen Hierusalem adorer</span></p>
      
      
      
      
      
      
      <p><span class="orig">Tant seullement: aincois orer</span></p>
      
      
      
      
      
      
      <p><span class="orig">Et prier ung seul dieu par tout.</span></p>
      
      
      
      
      
      
      <p><span class="orig">Si a mes dictz tu donne escout</span></p>
      
      
      
      
      
      
      <p><span class="orig">Dieu est esprit qui quiert auoir</span></p>
      
      
      
      
      <span class="pb">[f49]</span>
      
      
      
      
      <p><span class="orig">Adorateurs faisans debuoir/</span></p>
      
      
      
      
      
      
      <p><span class="orig">En leurs espritz/ non en uoyages</span></p>
      
      
      
      
      
      
      <p><span class="orig">Nen painctures/ ny en ymages:</span></p>
      
      
      
      
      
      
      <p><span class="orig">Et puis le croyant ne ueult signe</span></p>
      
      
      
      
      
      
      <p><span class="orig">Tant soit il grand/ noble ⁊ insigne:</span></p>
      
      
      
      
      
      
      <p><span class="orig">Mais il se tient du tout a dieu/</span></p>
      
      
      
      
      
      
      <p><span class="orig">Lequel par foy trouue en tout lieu.</span></p>
      
      
      
      
      
      
      <p><span class="orig">Sil a quelque mal pestifere/</span></p>
      
      
      
      
      
      
      <p><span class="orig">Le tout au seigneur il refere/</span></p>
      
      
      
      
      
      
      <p><span class="orig">Sil a quelque fortune aduerse/</span></p>
      
      
      
      
      
      
      <p><span class="orig">Il na garde quelle lenuerse:</span></p>
      
      
      
      
      
      
      <p><span class="orig">Car pour ceste tentation/</span></p>
      
      
      
      
      
      
      <p><span class="orig">Il croit que cest probation:</span></p>
      
      
      
      
      
      
      <p><span class="orig">Et que Iesus Christ le chastie/</span></p>
      
      
      
      
      
      
      <p><span class="orig">Affin quil soit de sa mesgnye:</span></p>
      
      
      
      
      
      
      <p><span class="orig">Comme le feu esprouue lor/</span></p>
      
      
      
      
      
      
      <p><span class="orig">Aussi faict dieu le bon uouloir.</span></p>
      
      
      
      
      
      
      <p><span class="orig">Du croyant en aduersite.</span></p>
      
      
      
      
      <p><span class="hi-orig">Le uarlet.</span></p>
      
      
      
      <p><span class="orig">Maistre uous dittes uerite:</span></p>
      
      
      
      
      
      
      <p><span class="orig">Mais parlez bas quon ne uoꝰ oye/</span></p>
      
      
      
      
      
      
      <p><span class="orig">Son le scauoit oyson/ ny oye/</span></p>
      
      
      
      
      
      
      <p><span class="orig">Ne fut iamais si bien rosty</span></p>
      
      
      
      
      
      
      <p><span class="orig">Que uous seriez.</span></p>
      
      
      
      
      <p><span class="hi-orig">Laueugle.</span></p>
      
      
      
      <p><span class="orig">Sot abesty/</span></p>
      
      
      
      
      
      <p><span class="QuireMarksZone-orig">D</span></p>
      <span class="pb">[f50]</span>
      
      
      
      
      <p><span class="orig">Ie ne crains point ceulx qui sur lame</span></p>
      
      
      
      
      
      
      <p><span class="orig">Nont nul pouoir: mais ie reclame</span></p>
      
      
      
      
      
      
      <p><span class="orig">Celuy qui peult ame ⁊ corps mettre</span></p>
      
      
      
      
      
      
      <p><span class="orig">Dedans enfer.</span></p>
      
      
      
      
      <p><span class="hi-orig">Le uarlet.</span></p>
      
      
      
      <p><span class="orig">Helas mon maistre/</span></p>
      
      
      
      
      
      
      <p><span class="orig">Son scauoit que uous fussiez tel</span></p>
      
      
      
      
      
      
      <p><span class="orig">On ne nous donneroit morcel</span></p>
      
      
      
      
      
      
      <p><span class="orig">De pain: or laissons ces propos/</span></p>
      
      
      
      
      
      
      <p><span class="orig">Leglise a ses clercz ⁊ suppotz/</span></p>
      
      
      
      
      
      
      <p><span class="orig">Qui ont prins la charge de nous.</span></p>
      
      
      
      
      <p><span class="hi-orig">Laueugle.</span></p>
      
      
      
      <p><span class="orig">Cest baille les brebis aux loups:</span></p>
      
      
      
      
      
      
      <p><span class="orig">Ces suppotz sõt tousioͬssoubz pos/</span></p>
      
      
      
      
      
      
      <p><span class="orig">Sans payer ny rente nympostz</span></p>
      
      
      
      
      
      
      <p><span class="orig">Au roy: ie nen suis pas content.</span></p>
      
      
      
      
      <p><span class="hi-orig">Le uarlet.</span></p>
      
      
      
      <p><span class="orig">Maistre/ laissons ce long contend</span></p>
      
      
      
      
      
      
      <p><span class="orig">A disputer aux grandz docteurs/</span></p>
      
      
      
      
      
      
      <p><span class="orig">Qui sõt de nous les gouuerneurs/</span></p>
      
      
      
      
      
      
      <p><span class="orig">Et les recteurs portans la charge.</span></p>
      
      
      
      
      <p><span class="hi-orig">Laueugle.</span></p>
      
      
      
      <p><span class="orig">Ilz prendrõt bien nostre descharge:</span></p>
      
      
      
      
      
      
      <p><span class="orig">Cestascauoir dauoyne ⁊ ble/</span></p>
      
      
      
      
      
      
      <p><span class="orig">Et si quelcun a rien emble/</span></p>
      
      
      
      
      
      
      <p><span class="orig">Il sera quitte en leur baillant:</span></p>
      
      
      
      
      <span class="pb">[f51]</span>
      
      
      
      
      <p><span class="orig">Prebstres ont tout nostre uaillant/</span></p>
      
      
      
      
      
      
      <p><span class="orig">En chandelles/ ⁊ en offrandes/</span></p>
      
      
      
      
      
      
      <p><span class="orig">Poͬ nourrir leurs putains friãdes:</span></p>
      
      
      
      
      
      
      <p><span class="orig">Helas/ nest il nul hieremie</span></p>
      
      
      
      
      
      
      <p><span class="orig">Pour les prescher?</span></p>
      
      
      
      
      <p><span class="hi-orig">Le uarlet.</span></p>
      
      
      
      <p><span class="orig">Ie nyray mye</span></p>
      
      
      
      
      
      
      <p><span class="orig">Ie y pourroys bien laisser la peau</span></p>
      
      
      
      
      
      
      <p><span class="orig">Et auroys tort d en faire appeau.</span></p>
      
      
      
      
      
      
      <p><span class="orig">Car mon appeau rien ne uauldroit:</span></p>
      
      
      
      
      
      
      <p><span class="orig">Contre iniustice/ ne uault droict.</span></p>
      
      
      
      
      <p><span class="hi-orig">Chrestiente. Pausa.</span></p>
      
      
      
      <p><span class="orig">Mes membres seront entaillez:</span></p>
      
      
      
      
      
      
      <p><span class="orig">Ca ung cousteau poͬ me greuer/</span></p>
      
      
      
      
      
      
      <p><span class="orig">Mes bras serõt en sang touillez:</span></p>
      
      
      
      
      
      
      <p><span class="orig">Ie les uoy dun cousteau creuer.</span></p>
      
      
      
      
      
      
      <p><span class="orig">Helas ie ne me puis leuer/</span></p>
      
      
      
      
      
      
      <p><span class="orig">Ie suis morte/ ie nen peulx plus.</span></p>
      
      
      
      
      
      
      <p><span class="orig">Il me fault ung maillet trouuer/</span></p>
      
      
      
      
      
      
      <p><span class="orig">Pour me assõmer quãd au surplus.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Bene dicite dominus/</span></p>
      
      
      
      
      
      
      <p><span class="orig">Que uoicy piteuse maniere:</span></p>
      
      
      
      
      
      
      <p><span class="orig">Il est temps sans attendre nulz</span></p>
      
      
      
      
      
      
      <p><span class="orig">De donner grace.</span></p>
      
      
      
      
      <p><span class="hi-orig">Peche.</span></p>
      
      
      <p><span class="MarginTextZone-orig">ꝑcutit se</span></p>
      <p><span class="MarginTextZone-orig">gladio.</span></p>
      
      <p><span class="QuireMarksZone-orig">D .ii.</span></p>
      <span class="pb">[f52]</span>
      
      
      
      
      <p><span class="orig">Arriere/ arriere/</span></p>
      
      
      
      
      
      
      <p><span class="orig">Deslogez tost de la barriere:</span></p>
      
      
      
      
      
      
      <p><span class="orig">Que uous nayez des coups pour gaige.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Iapprocheray de sa lictiere/</span></p>
      
      
      
      
      
      
      <p><span class="orig">Pour layder maulgre ton uisage.</span></p>
      
      
      
      
      
      
      <p><span class="orig">Mauldict Peche cest ton usage/</span></p>
      
      
      
      
      
      
      <p><span class="orig">De tourmenter Chrestientez:</span></p>
      
      
      
      
      
      
      <p><span class="orig">On ten ostera le passage</span></p>
      
      
      
      
      
      
      <p><span class="orig">Sil plaist la diuine bonte.</span></p>
      
      
      
      
      <p><span class="hi-orig">Peche.</span></p>
      
      
      
      <p><span class="orig">Ce breuuage est tout esuente:</span></p>
      
      
      
      
      
      
      <p><span class="orig">Chrestiente/ gardez den boire:</span></p>
      
      
      
      
      
      
      <p><span class="orig">Il targera uostre sante/</span></p>
      
      
      
      
      
      
      <p><span class="orig">Et uous causera pis encore.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">He? que ueult ceste caquettoire/</span></p>
      
      
      
      
      
      
      <p><span class="orig">Ie nen ueulx point/ retirez uous:</span></p>
      
      
      
      
      
      
      <p><span class="orig">Pensez quelle le scait bien soire/</span></p>
      
      
      
      
      
      
      <p><span class="orig">Daporter ce pot pres de nous.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Beuuez mamye/ il est si doulx.</span></p>
      
      
      
      
      <p><span class="hi-orig">Peche.</span></p>
      
      
      
      <p><span class="orig">Nen prenez point/ ce nest quordure.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Et ie uous prie a deux genoulx:</span></p>
      
      
      
      
      <span class="pb">[f53]</span>
      
      
      
      
      <p><span class="orig">Beuuez mamye il est si doulx.</span></p>
      
      
      
      
      <p><span class="hi-orig">Peche.</span></p>
      
      
      
      <p><span class="orig">N en prenez point/ ce nest quordure.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Ha? nestoit le mal que iendure/</span></p>
      
      
      
      
      
      
      <p><span class="orig">Mes mains au deuant mettroye:</span></p>
      
      
      
      
      
      
      <p><span class="orig">Mais la foiblesse/ ⁊ dessouldure/</span></p>
      
      
      
      
      
      
      <p><span class="orig">De mes bras/ trop fort me guerroye.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Maulgre uous/ deuant que men uoye/</span></p>
      
      
      
      
      
      
      <p><span class="orig">Uous donneray grace en la bouche:</span></p>
      
      
      
      
      
      
      <p><span class="orig">Affin que clerement on uoye/</span></p>
      
      
      
      
      
      
      <p><span class="orig">Que peche ment/ ⁊ faulx desbouche/</span></p>
      
      
      
      
      <p><span class="hi-orig">Nota quelle luy faict boire par force</span></p>
      
      <p><span class="hi-orig">quelque doulce liqueur en une fiolle/</span></p>
      
      <p><span class="hi-orig">et puis elle dit.</span></p>
      
      
      
      <p><span class="orig">Que uous en semble?</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Grace est doulce.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Elle est bonne.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Ie le sens bien.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Comment uous ua?</span></p>
      
      
      
      
      <p><span class="hi-orig">Chrestiente.</span></p>
      
      
      <p><span class="QuireMarksZone-orig">D .iii.</span></p>
      <span class="pb">[f54]</span>
      
      
      
      
      <p><span class="orig">Mon mal sadoulce.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Que uous en semble?</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Grace est doulce.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Uoulez uous dormir?</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Ie me couche.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Dormez fort.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Ie ne scay combien.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Que uous en semble?</span></p>
      
      
      
      
      <p><span class="hi-orig">Chrestienre.</span></p>
      
      
      
      <p><span class="orig">Grace est doulce.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Elle est bonne.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Ie le sens bien.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Or regardez doncques quel bien:</span></p>
      
      
      
      
      
      
      <p><span class="orig">Par grace en foy estes sauuee.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Ma teste est ung peu appaisee/</span></p>
      
      
      
      
      <span class="pb">[f55]</span>
      
      
      
      
      <p><span class="orig">Mon entendement mest rendu:</span></p>
      
      
      
      
      
      
      <p><span class="orig">Ie suis de mes maulx aduisee/</span></p>
      
      
      
      
      
      
      <p><span class="orig">Et sens que iay beaucoup perdu:</span></p>
      
      
      
      
      
      
      <p><span class="orig">Car maintenant iay bien sentu/</span></p>
      
      
      
      
      
      
      <p><span class="orig">Que Peche par sa punaisie</span></p>
      
      
      
      
      
      
      <p><span class="orig">Mauoit oste force ⁊ uertu</span></p>
      
      
      
      
      
      
      <p><span class="orig">Par le moyen Dhypocrisie.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Cest bien congneu ma chere amye</span></p>
      
      
      
      
      
      
      <p><span class="orig">Puis que uostre mal entendez/</span></p>
      
      
      
      
      
      
      <p><span class="orig">Laissez mauuaise compaignie</span></p>
      
      
      
      
      
      
      <p><span class="orig">Et tost le medecin mandez:</span></p>
      
      
      
      
      
      
      <p><span class="orig">Il uous a baille regardez</span></p>
      
      
      
      
      
      
      <p><span class="orig">Maulgre uous ceste grace: affin</span></p>
      
      
      
      
      
      
      <p><span class="orig">Que par election croyez</span></p>
      
      
      
      
      
      
      <p><span class="orig">Estre sauuee en la parfin.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">O le celeste medecin</span></p>
      
      
      
      
      
      
      <p><span class="orig">Que iay eu en contemnement:</span></p>
      
      
      
      
      
      
      <p><span class="orig">Uouldra il son pouuoir diuin/</span></p>
      
      
      
      
      
      
      <p><span class="orig">Estendre a mon allegement?</span></p>
      
      
      
      
      
      
      <p><span class="orig">Las non: iay peche grandement/</span></p>
      
      
      
      
      
      
      <p><span class="orig">Digne suis de damnation/</span></p>
      
      
      
      
      
      
      <p><span class="orig">Indigne de remission/</span></p>
      
      
      
      
      
      
      <p><span class="orig">Seigneur? uueillez moy uisiter:</span></p>
      
      
      
      
      
      
      <p><span class="orig">Et paisible sanation/</span></p>
      
      
      
      
      
      <p><span class="QuireMarksZone-orig">D .iiii.</span></p>
      <span class="pb">[f56]</span>
      
      
      
      
      <p><span class="orig">Entre mes membres susciter.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Ie men iray luy reciter/</span></p>
      
      
      
      
      
      
      <p><span class="orig">Tout uostre cas/ ⁊ ensemble</span></p>
      
      
      
      
      
      
      <p><span class="orig">Uostre urine/ ⁊ estat porter:</span></p>
      
      
      
      
      
      
      <p><span class="orig">Il uous aydera/ ce me semble.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Or allez mamye a grand amble:</span></p>
      
      
      
      
      
      
      <p><span class="orig">Ie uous attendray tandis</span></p>
      
      
      
      
      
      
      <p><span class="orig">Tremblant/ cõme la fueille trẽble/</span></p>
      
      
      
      
      
      
      <p><span class="orig">En plus grand mal que ie ne dis.</span></p>
      
      
      
      
      <p><span class="hi-orig">Inspiration. Pausa.</span></p>
      
      
      
      <p><span class="orig">Uray medecin de paradis:</span></p>
      
      
      
      
      
      
      <p><span class="orig">Iay la grace preparatiue</span></p>
      
      
      
      
      
      
      <p><span class="orig">A Chrestiente maladiue</span></p>
      
      
      
      
      
      
      <p><span class="orig">Confere: selon uostre dire.</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Cest pour garder quelle nempire:</span></p>
      
      
      
      
      
      
      <p><span class="orig">Et bien/ quelle operation?</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Elle est en disposition:</span></p>
      
      
      
      
      
      
      <p><span class="orig">Meilleure quon ne peult penser/</span></p>
      
      
      
      
      
      
      <p><span class="orig">Grace tantost fit reposer</span></p>
      
      
      
      
      
      
      <p><span class="orig">Chrestiente/ ⁊ promptement</span></p>
      
      
      
      
      
      
      <p><span class="orig">La mit en bon entendement:</span></p>
      
      
      
      
      
      
      <p><span class="orig">Parquoy a uous se recommande</span></p>
      
      
      
      
      <span class="pb">[f57]</span>
      
      
      
      
      <p><span class="orig">Treshumblement/ ⁊ uous demãde</span></p>
      
      
      
      
      
      
      <p><span class="orig">Guarison de sa maladie:</span></p>
      
      
      
      
      
      
      <p><span class="orig">Et affin quon y remedie/</span></p>
      
      
      
      
      
      
      <p><span class="orig">Uous enuoye a ung mot final/</span></p>
      
      
      
      
      
      
      <p><span class="orig">Son urine en cest urinal:</span></p>
      
      
      
      
      
      
      <p><span class="orig">Sil uous plaist de la regarder.</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Puis que dieu luy faict demander</span></p>
      
      
      
      
      
      
      <p><span class="orig">Sante/ ⁊ que iay son urine</span></p>
      
      
      
      
      
      
      <p><span class="orig">Ie luy donneray medecine:</span></p>
      
      
      
      
      
      
      <p><span class="orig">Mais premier ie uisiteray</span></p>
      
      
      
      
      
      
      <p><span class="orig">Son estat/ ⁊ si uous diray/</span></p>
      
      
      
      
      
      
      <p><span class="orig">La cause du mal qui la presse:</span></p>
      
      
      
      
      
      
      <p><span class="orig">Tout premieremẽt ie madresse</span></p>
      
      
      
      
      
      
      <p><span class="orig">A uoir le general deffault:</span></p>
      
      
      
      
      
      
      <p><span class="orig">Et selon ceste urine il fault</span></p>
      
      
      
      
      
      
      <p><span class="orig">Dire/ quelle est empoisonnee.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Ensorcelle/ enuenimee</span></p>
      
      
      
      
      
      
      <p><span class="orig">De quel poison?</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Sans fiction:</span></p>
      
      
      
      
      
      
      <p><span class="orig">Du grief uenin dambition/</span></p>
      
      
      
      
      
      
      <p><span class="orig">Qui luy cause tout ce tourment</span></p>
      
      
      
      
      
      
      <p><span class="orig">Le diable uoyant clerement/</span></p>
      
      
      
      
      
      
      <p><span class="orig">Que dieu ha en humilite</span></p>
      
      
      
      
      
      <p><span class="MarginTextZone-orig">Il regar</span></p>
      <p><span class="MarginTextZone-orig">de en lu¬</span></p>
      <p><span class="MarginTextZone-orig">rinal.</span></p>
      <span class="pb">[f58]</span>
      
      
      
      
      <p><span class="orig">Constitue Chrestiente/</span></p>
      
      
      
      
      
      
      <p><span class="orig">Luy a faict ung mortel acueil</span></p>
      
      
      
      
      
      
      <p><span class="orig">Dambition fille dorgueil:</span></p>
      
      
      
      
      
      
      <p><span class="orig">Dont est humilite fondue/</span></p>
      
      
      
      
      
      
      <p><span class="orig">Parquoy tantost fut confondue/</span></p>
      
      
      
      
      
      
      <p><span class="orig">Chrestienne perfection/</span></p>
      
      
      
      
      
      
      <p><span class="orig">Et tout par Peche/ ⁊ poison</span></p>
      
      
      
      
      
      
      <p><span class="orig">Soubz le moyen Dhypocrisie.</span></p>
      
      
      
      
      <p><span class="hi-orig">Le docteur.</span></p>
      
      
      
      <p><span class="orig">Ambition? Et si leglise</span></p>
      
      
      
      
      
      
      <p><span class="orig">Qui est en Chrestiente mise</span></p>
      
      
      
      
      
      
      <p><span class="orig">Comme chief en election/</span></p>
      
      
      
      
      
      
      <p><span class="orig">Faict pechez de diuerse guise/</span></p>
      
      
      
      
      
      
      <p><span class="orig">Dõt clercz ⁊ prebstres on desprise/</span></p>
      
      
      
      
      
      
      <p><span class="orig">Dont uient telle imperfection?</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Cest par Peche/ ⁊ sa poison.</span></p>
      
      
      
      
      <p><span class="hi-orig">Le docteur.</span></p>
      
      
      
      <p><span class="orig">Si les espaules/ ⁊ les bras/</span></p>
      
      
      
      
      
      
      <p><span class="orig">Uestus/ armez/ de gardebras/</span></p>
      
      
      
      
      
      
      <p><span class="orig">Qui font signification</span></p>
      
      
      
      
      
      
      <p><span class="orig">Des nobles gens/ ⁊ grandz estatz:</span></p>
      
      
      
      
      
      
      <p><span class="orig">Oppressent les paoures par tas/</span></p>
      
      
      
      
      
      
      <p><span class="orig">Dont uient si grande oppression?</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Cest par Peche/ ⁊ sa poison.</span></p>
      
      
      
      
      <span class="pb">[f59]</span>
      
      
      <p><span class="hi-orig">Le docteur.</span></p>
      
      
      
      <p><span class="orig">Si les iuges ⁊ officiers/</span></p>
      
      
      
      
      
      
      <p><span class="orig">Procureurs/ baillifz/ ⁊ greffiers/</span></p>
      
      
      
      
      
      
      <p><span class="orig">Par traffique/ et seduction/</span></p>
      
      
      
      
      
      
      <p><span class="orig">Comme les mains a doigtz entiers/</span></p>
      
      
      
      
      
      
      <p><span class="orig">Crochetent aux paoures le tiers</span></p>
      
      
      
      
      
      
      <p><span class="orig">De leur bien/ ⁊ font extorsion.</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Cest par Peche/ ⁊ sa poison.</span></p>
      
      
      
      
      <p><span class="hi-orig">Le docteur.</span></p>
      
      
      
      <p><span class="orig">Si les moynes ⁊ religieux/</span></p>
      
      
      
      
      
      
      <p><span class="orig">Qui sont les costez/ ⁊ le creux/</span></p>
      
      
      
      
      
      
      <p><span class="orig">Par charnelle corruption/</span></p>
      
      
      
      
      
      
      <p><span class="orig">Sont lubriques ⁊ scandaleux/</span></p>
      
      
      
      
      
      
      <p><span class="orig">Peruers ⁊ auaricieux/</span></p>
      
      
      
      
      
      
      <p><span class="orig">Pleins de toute confusion?</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Cest par Peche/ ⁊ sa poison.</span></p>
      
      
      
      
      <p><span class="hi-orig">Le docteur.</span></p>
      
      
      
      <p><span class="orig">Et si les quattre mendiantz</span></p>
      
      
      
      
      
      
      <p><span class="orig">Lesquelz sont daultruy mes disãtz/</span></p>
      
      
      
      
      
      
      <p><span class="orig">En pleine predication:</span></p>
      
      
      
      
      
      
      <p><span class="orig">Sans labourer ont les grãdz blãs/</span></p>
      
      
      
      
      
      
      <p><span class="orig">Tant les gris/ q̃&nbsp; les noirs/ ⁊ blans:</span></p>
      
      
      
      
      
      
      <p><span class="orig">Dont uient telle acquisition?</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Cest par Peche/ ⁊ sa poison.</span></p>
      
      
      
      
      <span class="pb">[f60]</span>
      
      
      <p><span class="hi-orig">Le docteur.</span></p>
      
      
      
      <p><span class="orig">Se aduenturiers/ ⁊ francz taulpins/</span></p>
      
      
      
      
      
      
      <p><span class="orig">Pipeurs/ uolleurs, happelopins/</span></p>
      
      
      
      
      
      
      <p><span class="orig">De sang font grande effusion/</span></p>
      
      
      
      
      
      
      <p><span class="orig">Et si nen sont de nulz reprins/</span></p>
      
      
      
      
      
      
      <p><span class="orig">Les gensdarmes y sont comprins:</span></p>
      
      
      
      
      
      
      <p><span class="orig">Dont uient telle incorrection?</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Cest par Peche/ ⁊ sa poison.</span></p>
      
      
      
      
      <p><span class="hi-orig">Le docteur.</span></p>
      
      
      
      <p><span class="orig">Sy auiourdhuy on rompt la loy</span></p>
      
      
      
      
      
      
      <p><span class="orig">Du pape: de mauuais alloy/</span></p>
      
      
      
      
      
      
      <p><span class="orig">On est mis bien tost en prison/</span></p>
      
      
      
      
      
      
      <p><span class="orig">Mais non pour transgresser la foy/</span></p>
      
      
      
      
      
      
      <p><span class="orig">Et loy de Christ/ souuerain Roy:</span></p>
      
      
      
      
      
      
      <p><span class="orig">Dont uient telle transgression?</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Cest par Peche/ ⁊ sa poison.</span></p>
      
      
      
      
      <p><span class="hi-orig">Le docteur.</span></p>
      
      
      
      <p><span class="orig">Si les bourgeoys ⁊ les marchãtz/</span></p>
      
      
      
      
      
      
      <p><span class="orig">Qui sont les cuisses: sont marchãtz</span></p>
      
      
      
      
      
      
      <p><span class="orig">En fraude/ ⁊ en deception/</span></p>
      
      
      
      
      
      
      <p><span class="orig">Et par usure surmarchantz/</span></p>
      
      
      
      
      
      
      <p><span class="orig">En destruisant les gẽs des chãps:</span></p>
      
      
      
      
      
      
      <p><span class="orig">Dont uient telle destruction?</span></p>
      
      
      
      
      <p><span class="hi-orig">Le medecin.</span></p>
      
      <span class="pb">[f61]</span>
      
      
      
      
      <p><span class="orig">Cest par Peche/ ⁊ sa poison.</span></p>
      
      
      
      
      <p><span class="hi-orig">Le docteur.</span></p>
      
      
      
      <p><span class="orig">Si les ouuriers/ ⁊ mechaniques:</span></p>
      
      
      
      
      
      
      <p><span class="orig">Qui sont comme iambes iniques/</span></p>
      
      
      
      
      
      
      <p><span class="orig">Font en leur operation</span></p>
      
      
      
      
      
      
      <p><span class="orig">Tromperies/ dolz/ ⁊ traffiques/</span></p>
      
      
      
      
      
      
      <p><span class="orig">Selon leurs mestiers domestiques/</span></p>
      
      
      
      
      
      
      <p><span class="orig">Excusans cauillation?</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Cest par Peche/ ⁊ sa poison.</span></p>
      
      
      
      
      <p><span class="hi-orig">Le docteur.</span></p>
      
      
      
      <p><span class="orig">Si les laboureurs/ ⁊ censiers/</span></p>
      
      
      
      
      
      
      <p><span class="orig">Trompent leurs maistres tresfonsiers/</span></p>
      
      
      
      
      
      
      <p><span class="orig">En demandant dilation:</span></p>
      
      
      
      
      
      
      <p><span class="orig">Et retiennent plusieurs quartiers/</span></p>
      
      
      
      
      
      
      <p><span class="orig">Par menteries a leurs rentiers/</span></p>
      
      
      
      
      
      
      <p><span class="orig">Et sont pleins dautre abusion?</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Cest par Peche/ ⁊ sa poison.</span></p>
      
      
      
      
      <p><span class="hi-orig">Le docteur.</span></p>
      
      
      
      <p><span class="orig">Si lhermite en son hermitage:</span></p>
      
      
      
      
      
      
      <p><span class="orig">Soubz ung habit de bigottage/</span></p>
      
      
      
      
      
      
      <p><span class="orig">Est plein de crapulation/</span></p>
      
      
      
      
      
      
      <p><span class="orig">Sans seruir dieu de bon courage:</span></p>
      
      
      
      
      
      
      <p><span class="orig">Mais d ung esprit tel quel/ uolage:</span></p>
      
      
      
      
      
      
      <p><span class="orig">Dont uient telle ideuotion?</span></p>
      
      
      
      
      <span class="pb">[f62]</span>
      
      
      <p><span class="hi-orig">Le medecin.</span></p>
      
      
      
      <p><span class="orig">Cest par Peche/ ⁊ sa poison.</span></p>
      
      
      
      
      <p><span class="hi-orig">Le docteur.</span></p>
      
      
      
      <p><span class="orig">Si pour annoncer Leuangile/</span></p>
      
      
      
      
      
      
      <p><span class="orig">On est roty dessus la grisle/</span></p>
      
      
      
      
      
      
      <p><span class="orig">Ueu quen elle est saluation:</span></p>
      
      
      
      
      
      
      <p><span class="orig">Au uray croyant sans fiction:</span></p>
      
      
      
      
      
      
      <p><span class="orig">Et celuy qui presche Uirgile/</span></p>
      
      
      
      
      
      
      <p><span class="orig">Est dit homme sage ⁊ habile/</span></p>
      
      
      
      
      
      
      <p><span class="orig">Dont uient cela/ ⁊ la raison?</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Cest par Peche/ ⁊ sa poison.</span></p>
      
      
      
      
      <p><span class="hi-orig">Le docteur.</span></p>
      
      
      
      <p><span class="orig">Si lhomme est malade en la teste/</span></p>
      
      
      
      
      
      
      <p><span class="orig">Ou tourmente de grand tempeste/</span></p>
      
      
      
      
      
      
      <p><span class="orig">Pourquoy ua il hors sa maison?</span></p>
      
      
      
      
      
      
      <p><span class="orig">Pour adorer los d une beste:</span></p>
      
      
      
      
      
      
      <p><span class="orig">Ueu que a Iesus seul il compeste/</span></p>
      
      
      
      
      
      
      <p><span class="orig">Dont uient telle adoration?</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Cest par Peche/ ⁊ sa poison.</span></p>
      
      
      
      
      <p><span class="hi-orig">Le docteur.</span></p>
      
      
      
      <p><span class="orig">Si bigottes/ ⁊ papelars/</span></p>
      
      
      
      
      
      
      <p><span class="orig">En secret font leurs raliars/</span></p>
      
      
      
      
      
      
      <p><span class="orig">Puis apres fornication</span></p>
      
      
      
      
      
      
      <p><span class="orig">Uont quester doubles ⁊ liars:</span></p>
      
      
      
      
      <span class="pb">[f63]</span>
      
      
      
      
      <p><span class="orig">Et si sont mocqueurs ⁊ raillars/</span></p>
      
      
      
      
      
      
      <p><span class="orig">Dont uient la simulation?</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Cest par Peche/ ⁊ sa poison.</span></p>
      
      
      
      
      <p><span class="hi-orig">Le docteur.</span></p>
      
      
      
      <p><span class="orig">Quand prebstres sont incõtinentz/</span></p>
      
      
      
      
      
      
      <p><span class="orig">A chastete non pertinentz/</span></p>
      
      
      
      
      
      
      <p><span class="orig">Ou les gentz de religion/</span></p>
      
      
      
      
      
      
      <p><span class="orig">Pourquoy les tient on es conuentz</span></p>
      
      
      
      
      
      
      <p><span class="orig">Sans marier cõme aultres gentz/</span></p>
      
      
      
      
      
      
      <p><span class="orig">Dont uient/ la prohibition?</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Cest par Peche/ ⁊ sa poison.</span></p>
      
      
      
      
      <p><span class="hi-orig">Le docteur.</span></p>
      
      
      
      <p><span class="orig">Pourquoy deffend on de manger</span></p>
      
      
      
      
      
      
      <p><span class="orig">En ung certain temps de la chair:</span></p>
      
      
      
      
      
      
      <p><span class="orig">Ueu quon se remple de poisson/</span></p>
      
      
      
      
      
      
      <p><span class="orig">Et quon en peult bien dispenser/</span></p>
      
      
      
      
      
      
      <p><span class="orig">Quant on ueult argẽt desbourser:</span></p>
      
      
      
      
      
      
      <p><span class="orig">Dont uient la dispensation?</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Cest par Peche/ ⁊ sa poison.</span></p>
      
      
      
      
      
      
      <p><span class="orig">Et pour briefue conclusion</span></p>
      
      
      
      
      
      
      <p><span class="orig">Peche mortel/ est seule source/</span></p>
      
      
      
      
      
      
      <p><span class="orig">Qui faict en ce monde resource</span></p>
      
      
      
      
      
      
      <p><span class="orig">De tout mal/ ⁊ infection/</span></p>
      
      
      
      
      <span class="pb">[f64]</span>
      
      
      
      
      <p><span class="orig">Orgueil a faict destruction/</span></p>
      
      
      
      
      
      
      <p><span class="orig">Dhumilite. Et auarice/</span></p>
      
      
      
      
      
      
      <p><span class="orig">(Qui est la racine de tout uice)</span></p>
      
      
      
      
      
      
      <p><span class="orig">A mis a sac dame largesse.</span></p>
      
      
      
      
      
      
      <p><span class="orig">Diligence meurt par paresse.</span></p>
      
      
      
      
      
      
      <p><span class="orig">Luxure destruict continence.</span></p>
      
      
      
      
      
      
      <p><span class="orig">Presumption pert esperance.</span></p>
      
      
      
      
      
      
      <p><span class="orig">Enuie est contraire a amour.</span></p>
      
      
      
      
      
      
      <p><span class="orig">Et blaspheme sans nul seiour/</span></p>
      
      
      
      
      
      
      <p><span class="orig">Faict la guerre a lhonneur de dieu:</span></p>
      
      
      
      
      
      
      <p><span class="orig">Par ainsi peche en tout lieu/</span></p>
      
      
      
      
      
      
      <p><span class="orig">De tout mal est cause ⁊ racine.</span></p>
      
      
      
      
      <p><span class="hi-orig">Le docteur.</span></p>
      
      
      
      <p><span class="orig">Helas donnez y medecine:</span></p>
      
      
      
      
      
      
      <p><span class="orig">Uous estes seul qui guarissez</span></p>
      
      
      
      
      
      
      <p><span class="orig">Ceulx a qui grace eslargissez/</span></p>
      
      
      
      
      
      
      <p><span class="orig">De uous tout seul noꝰ uiẽt salut.</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Encore nest point reuolut</span></p>
      
      
      
      
      
      
      <p><span class="orig">Son estat specialement:</span></p>
      
      
      
      
      
      
      <p><span class="orig">Il fault noter premierement</span></p>
      
      
      
      
      
      
      <p><span class="orig">Que hypotase ⁊ supersistence</span></p>
      
      
      
      
      
      
      <p><span class="orig">De lurine/ a bonne euidence</span></p>
      
      
      
      
      
      
      <p><span class="orig">Ce monstre la digestion/</span></p>
      
      
      
      
      
      
      <p><span class="orig">Auoir bonne operation/</span></p>
      
      
      
      
      
      
      <p><span class="orig">Et chaleur au foye ⁊ au coeur/</span></p>
      
      
      
      
      <span class="pb">[f65]</span>
      
      
      
      
      <p><span class="orig">Cela mitigue la rigueur</span></p>
      
      
      
      
      
      
      <p><span class="orig">Du uenin: Car Chrestiente</span></p>
      
      
      
      
      
      
      <p><span class="orig">Tousiours en foy/ ⁊ charite/</span></p>
      
      
      
      
      
      
      <p><span class="orig">Et esperance/ ha permanence</span></p>
      
      
      
      
      
      
      <p><span class="orig">Cest hypotase ⁊ apparence/</span></p>
      
      
      
      
      
      
      <p><span class="orig">Monstrant quelle ne doibt mourir.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Uueillez nous dõc bien tost ouurir/</span></p>
      
      
      
      
      
      
      <p><span class="orig">Ou le tient le mal quelle porte.</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">A ce faire ie me transporte:</span></p>
      
      
      
      
      
      
      <p><span class="orig">Et ueulx selon les troys parties</span></p>
      
      
      
      
      
      
      <p><span class="orig">Qui sont en lurine departies/</span></p>
      
      
      
      
      
      
      <p><span class="orig">(Cest la haulte/ moyenne ⁊ basse)</span></p>
      
      
      
      
      
      
      <p><span class="orig">Declarer le mal qui la lasse.</span></p>
      
      
      
      
      
      
      <p><span class="orig">Ie trouue en la partie haulte</span></p>
      
      
      
      
      
      
      <p><span class="orig">De lurine/ une grande faulte:</span></p>
      
      
      
      
      
      
      <p><span class="orig">Car le cercle quon dit nephile/</span></p>
      
      
      
      
      
      
      <p><span class="orig">Qui est aux medecins facile:</span></p>
      
      
      
      
      
      
      <p><span class="orig">Est trop gras ⁊ trop enflamme/</span></p>
      
      
      
      
      
      
      <p><span class="orig">Estincellant/ ⁊ allume:</span></p>
      
      
      
      
      
      
      <p><span class="orig">Cela denotte que le chief</span></p>
      
      
      
      
      
      
      <p><span class="orig">Et cerueau est plein de meschief.</span></p>
      
      
      
      
      
      
      <p><span class="orig">Hebete/ trouble/ ⁊ tout las.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Qui est le chief?</span></p>
      
      
      
      
      
      <p><span class="QuireMarksZone-orig">E</span></p>
      <span class="pb">[f66]</span>
      
      
      <p><span class="hi-orig">Le medecin.</span></p>
      
      
      
      <p><span class="orig">Sont les prelatz/</span></p>
      
      
      
      
      
      
      <p><span class="orig">Des chrestiens/ entendez uous?</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Les p̃latz? uoire/ mais dictes nous</span></p>
      
      
      
      
      
      
      <p><span class="orig">Selon que monstre ceste urine</span></p>
      
      
      
      
      
      
      <p><span class="orig">Quelle maladie y domine:</span></p>
      
      
      
      
      
      
      <p><span class="orig">Et comment on y peult pouruoir?</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Au chief y a pour dire uoir</span></p>
      
      
      
      
      
      
      <p><span class="orig">Ung gros ⁊ merueilleux caterre/</span></p>
      
      
      
      
      
      
      <p><span class="orig">Qui le faict cliner iusque a terre:</span></p>
      
      
      
      
      
      
      <p><span class="orig">Cest lamour des biens terriens/</span></p>
      
      
      
      
      
      
      <p><span class="orig">Car les prelatz ne deussent riens</span></p>
      
      
      
      
      
      
      <p><span class="orig">Preferer au bien celestin/</span></p>
      
      
      
      
      
      
      <p><span class="orig">Mais puis que Peche par uenin</span></p>
      
      
      
      
      
      
      <p><span class="orig">Dauarice les infecta:</span></p>
      
      
      
      
      
      
      <p><span class="orig">Chascun de eulx le coeur infect a/</span></p>
      
      
      
      
      
      
      <p><span class="orig">En desirant les biens du monde.</span></p>
      
      
      
      
      <p><span class="hi-orig">Le docteur.</span></p>
      
      
      
      <p><span class="orig">Cest donc le caterre immunde/</span></p>
      
      
      
      
      
      
      <p><span class="orig">Qui les a faictz simoniacles/</span></p>
      
      
      
      
      
      
      <p><span class="orig">Uendantz le dieu des tabernacles/</span></p>
      
      
      
      
      
      
      <p><span class="orig">Sacrileges/ larrons agus/</span></p>
      
      
      
      
      
      
      <p><span class="orig">Sectateurs de Simon magus/</span></p>
      
      
      
      
      
      
      <p><span class="orig">Quon doibt dire plus priapistes/</span></p>
      
      
      
      
      
      
      <p><span class="orig">Bacchanaliens/ ⁊ papistes/</span></p>
      
      
      
      
      <span class="pb">[f67]</span>
      
      
      
      
      <p><span class="orig">Ueneriens/ gentz de Sodomes/</span></p>
      
      
      
      
      
      
      <p><span class="orig">Que lon ne doibt sainctz/ ⁊ preudhõmes.</span></p>
      
      
      
      
      
      
      <p><span class="orig">L eglise est par eulx diuisee:</span></p>
      
      
      
      
      
      
      <p><span class="orig">Chascun de eulx y prent sa hauee:</span></p>
      
      
      
      
      
      
      <p><span class="orig">Lung entre par barat ⁊ force/</span></p>
      
      
      
      
      
      
      <p><span class="orig">Lautre/ par noblesse lefforce:</span></p>
      
      
      
      
      
      
      <p><span class="orig">Lung crochette lhuys par proces/</span></p>
      
      
      
      
      
      
      <p><span class="orig">Lautre/ par dons y a acces:</span></p>
      
      
      
      
      
      
      <p><span class="orig">Lung uend les dignes sacrementz/</span></p>
      
      
      
      
      
      
      <p><span class="orig">Et lautre donne a garnemens/</span></p>
      
      
      
      
      
      
      <p><span class="orig">Macquereaux/ putaĩs/ ⁊ bastardz:</span></p>
      
      
      
      
      
      
      <p><span class="orig">Uoila comment ilz sont espars/</span></p>
      
      
      
      
      
      
      <p><span class="orig">Les biens des paoures chrestiens/</span></p>
      
      
      
      
      
      
      <p><span class="orig">Le riche a tout/ le paoure riens.</span></p>
      
      
      
      
      
      
      <p><span class="orig">Aucuns soubz la couleur ⁊ tiltre</span></p>
      
      
      
      
      
      
      <p><span class="orig">De leuangile/ ou de lepistre</span></p>
      
      
      
      
      
      
      <p><span class="orig">Recoyuent des gros benefices/</span></p>
      
      
      
      
      
      
      <p><span class="orig">Des dignitez/ ⁊ des offices/</span></p>
      
      
      
      
      
      
      <p><span class="orig">Procedantz du bourbier Romain:</span></p>
      
      
      
      
      
      
      <p><span class="orig">Non obstant quil leur soit certain/</span></p>
      
      
      
      
      
      
      <p><span class="orig">Que telz biẽs sont tresmal acquis/</span></p>
      
      
      
      
      
      
      <p><span class="orig">Comme danathemat conquis:</span></p>
      
      
      
      
      
      
      <p><span class="orig">Mais soubz couleur euangelique/</span></p>
      
      
      
      
      
      
      <p><span class="orig">Ilz entendent a leur practique:</span></p>
      
      
      
      
      
      
      <p><span class="orig">Car quand ilz les ont attrappez/</span></p>
      
      
      
      
      
      
      <p><span class="orig">Ilz sont tellement aggrippez/</span></p>
      
      
      
      
      
      <p><span class="QuireMarksZone-orig">E .ii.</span></p>
      <span class="pb">[f68]</span>
      
      
      
      
      <p><span class="orig">Entre leurs mains quon ne les peult</span></p>
      
      
      
      
      
      
      <p><span class="orig">Rauoir/ ⁊ tirer quand on ueult:</span></p>
      
      
      
      
      
      
      <p><span class="orig">Or deuant les auoir receuz/</span></p>
      
      
      
      
      
      
      <p><span class="orig">Ilz disoient que bien repeuz</span></p>
      
      
      
      
      
      
      <p><span class="orig">En seroient les fameliques:</span></p>
      
      
      
      
      
      
      <p><span class="orig">Mais premiers les euangeliques/</span></p>
      
      
      
      
      
      
      <p><span class="orig">Et annonciateurs dicelle.</span></p>
      
      
      
      
      
      
      <p><span class="orig">Affin que leur mal ie ne celle/</span></p>
      
      
      
      
      
      
      <p><span class="orig">Ie uous diray que cest quilz font.</span></p>
      
      
      
      
      
      
      <p><span class="orig">(Apres que tant de bien ilz ont)</span></p>
      
      
      
      
      
      
      <p><span class="orig">Certainement ilz ont grand honte</span></p>
      
      
      
      
      
      
      <p><span class="orig">De leuangile: ⁊ nen font conte/</span></p>
      
      
      
      
      
      
      <p><span class="orig">Fors (par aduenture) en secret:</span></p>
      
      
      
      
      
      
      <p><span class="orig">Disantz: quil fault estre discret/</span></p>
      
      
      
      
      
      
      <p><span class="orig">Et euiter le grand scandale/</span></p>
      
      
      
      
      
      
      <p><span class="orig">Quil uient den disputer en salle/</span></p>
      
      
      
      
      
      
      <p><span class="orig">Ou en public deuant les gentz/</span></p>
      
      
      
      
      
      
      <p><span class="orig">Mais/ ains qͥlz fussẽt faictz regẽtz/</span></p>
      
      
      
      
      
      
      <p><span class="orig">Des eueschez dont ont pecune:</span></p>
      
      
      
      
      
      
      <p><span class="orig">Ou ains dauoir office aucune/</span></p>
      
      
      
      
      
      
      <p><span class="orig">Tousiours auoient Christ en la bouche:</span></p>
      
      
      
      
      
      
      <p><span class="orig">Mais en apres nulz de eulx ny touche/</span></p>
      
      
      
      
      
      
      <p><span class="orig">Son y touche/ cest froidement,</span></p>
      
      
      
      
      
      
      <p><span class="orig">Par maniere dacquittement/</span></p>
      
      
      
      
      
      
      <p><span class="orig">Et auec gentz a eulx semblables.</span></p>
      
      
      
      
      
      
      <p><span class="orig">Helas/ ilz sont faictz dissemblables</span></p>
      
      
      
      
      <span class="pb">[f69]</span>
      
      
      
      
      <p><span class="orig">A eulx mesmes par auarice:</span></p>
      
      
      
      
      
      
      <p><span class="orig">Ilz font la court/ au fort/ ⁊ riche/</span></p>
      
      
      
      
      
      
      <p><span class="orig">Et les paoures sont mis dehors</span></p>
      
      
      
      
      
      
      <p><span class="orig">Desquelz ilz estoient consors/</span></p>
      
      
      
      
      
      
      <p><span class="orig">Domestiques/ ⁊ familiers/</span></p>
      
      
      
      
      
      
      <p><span class="orig">Auarice en faict par milliers/</span></p>
      
      
      
      
      
      
      <p><span class="orig">Auiourdhuy nyer Leuangile:</span></p>
      
      
      
      
      
      
      <p><span class="orig">Car tel quil souloit en la uille</span></p>
      
      
      
      
      
      
      <p><span class="orig">(Deuant auoir du bien) prescher:</span></p>
      
      
      
      
      
      
      <p><span class="orig">A bien grand peine/ ose il cracher/</span></p>
      
      
      
      
      
      
      <p><span class="orig">De paour quil ne soit dit quil est</span></p>
      
      
      
      
      
      
      <p><span class="orig">De Iesus christ: uoyla que cest.</span></p>
      
      
      
      
      
      
      <p><span class="orig">Pẽsez bien messieurs les paulistes/</span></p>
      
      
      
      
      
      
      <p><span class="orig">Ce que par les euangelistes/</span></p>
      
      
      
      
      
      
      <p><span class="orig">Il est escript de contemner</span></p>
      
      
      
      
      
      
      <p><span class="orig">Les biens/ qui font l hõme damner:</span></p>
      
      
      
      
      
      
      <p><span class="orig">Ne abhorrez pas les fugitifz/</span></p>
      
      
      
      
      
      
      <p><span class="orig">Secourez aux paoures captifz/</span></p>
      
      
      
      
      
      
      <p><span class="orig">Uous ne le faictes point a lhõme:</span></p>
      
      
      
      
      
      
      <p><span class="orig">Mais a Iesus qui dit en somme:</span></p>
      
      
      
      
      
      
      <p><span class="orig">Quod fecistis his pusillis/</span></p>
      
      
      
      
      
      
      <p><span class="orig">Mihi certe hoc fecistis/</span></p>
      
      
      
      
      
      
      <p><span class="orig">Les pusilles sont domestiques</span></p>
      
      
      
      
      
      
      <p><span class="orig">De la foy: quon dit heretiques/</span></p>
      
      
      
      
      
      
      <p><span class="orig">A tort: ⁊ qui ont tout perdu/</span></p>
      
      
      
      
      
      
      <p><span class="orig">Pour ensuyuir Iesus tout nud/</span></p>
      
      
      
      
      
      <p><span class="QuireMarksZone-orig">E .iii.</span></p>
      <span class="pb">[f70]</span>
      
      
      
      
      <p><span class="orig">Pour uerite en droit tenir/</span></p>
      
      
      
      
      
      
      <p><span class="orig">Et la saincte foy soustenir/</span></p>
      
      
      
      
      
      
      <p><span class="orig">Les pusilles sont diseteux/</span></p>
      
      
      
      
      
      
      <p><span class="orig">Qui nõt point uaillãt dix estoeux:</span></p>
      
      
      
      
      
      
      <p><span class="orig">Non poĩt ces gros pãceuz caphars.</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Par ce catarre en toutes pars/</span></p>
      
      
      
      
      
      
      <p><span class="orig">Chrestiente est a meschief</span></p>
      
      
      
      
      
      
      <p><span class="orig">Elle na plus sante au chief/</span></p>
      
      
      
      
      
      
      <p><span class="orig">Dequoy sont ses yeulx aggrauez</span></p>
      
      
      
      
      
      
      <p><span class="orig">Tous chassieux/ ⁊ moult greuez</span></p>
      
      
      
      
      
      
      <p><span class="orig">Par non scauoir/ ⁊ ignorance/</span></p>
      
      
      
      
      
      
      <p><span class="orig">Que luy cause telle greuance/</span></p>
      
      
      
      
      
      
      <p><span class="orig">Ses oreilles/ ⁊ ses oyes/</span></p>
      
      
      
      
      
      
      <p><span class="orig">Sont fermees/ ⁊ assourdies/</span></p>
      
      
      
      
      
      
      <p><span class="orig">Sans ouyr lexhortation/</span></p>
      
      
      
      
      
      
      <p><span class="orig">De saincte predication:</span></p>
      
      
      
      
      
      
      <p><span class="orig">Et ses mains sõt toutes punaises/</span></p>
      
      
      
      
      
      
      <p><span class="orig">Puantes comme les punaises/</span></p>
      
      
      
      
      
      
      <p><span class="orig">Sans discretion odorer/</span></p>
      
      
      
      
      
      
      <p><span class="orig">Et sans ung seul dieu adorer/</span></p>
      
      
      
      
      
      
      <p><span class="orig">Sa langue est en perplexite/</span></p>
      
      
      
      
      
      
      <p><span class="orig">Et ne peult bien en uerite</span></p>
      
      
      
      
      
      
      <p><span class="orig">Parler pertinente doctrine:</span></p>
      
      
      
      
      
      
      <p><span class="orig">Sa face palle/ ⁊ meigre mine/</span></p>
      
      
      
      
      
      
      <p><span class="orig">Bigle oeil/ a regarder mal ample/</span></p>
      
      
      
      
      <span class="pb">[f71]</span>
      
      
      
      
      <p><span class="orig">Car elle monstre malle exemple.</span></p>
      
      
      
      
      
      
      <p><span class="orig">Aussi le chief au corps ne enuoye/</span></p>
      
      
      
      
      
      
      <p><span class="orig">Par le col rien qui le pouruoye/</span></p>
      
      
      
      
      
      
      <p><span class="orig">Brief/ le chief est moult agite.</span></p>
      
      
      
      
      <p><span class="hi-orig">Bon oeuure.</span></p>
      
      
      
      <p><span class="orig">Helas/ helas Chrestiente/</span></p>
      
      
      
      
      
      
      <p><span class="orig">Que uous endurez de moleste:</span></p>
      
      
      
      
      
      
      <p><span class="orig">On dit: que le mal de la teste</span></p>
      
      
      
      
      
      
      <p><span class="orig">Faict tout le corps mal se porter/</span></p>
      
      
      
      
      
      
      <p><span class="orig">Et par ce point on doibt noter/</span></p>
      
      
      
      
      
      
      <p><span class="orig">Que si le monde faict du mal/</span></p>
      
      
      
      
      
      
      <p><span class="orig">Cela prouient du capital:</span></p>
      
      
      
      
      
      
      <p><span class="orig">Cest du clerge nen doubtez pas/</span></p>
      
      
      
      
      
      
      <p><span class="orig">Qui uit sans raison/ ne compas/</span></p>
      
      
      
      
      
      
      <p><span class="orig">Remply de tous pechez difformes/</span></p>
      
      
      
      
      
      
      <p><span class="orig">Pompes/ ⁊ abuz multiformes/</span></p>
      
      
      
      
      
      
      <p><span class="orig">Uoila que nous faict le clerge.</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Tout ce mal sera descharge/</span></p>
      
      
      
      
      
      
      <p><span class="orig">Quelq̃&nbsp; iour par force/ ou douleur.</span></p>
      
      
      
      
      
      
      <p><span class="orig">Apres ie uoy une rougeur/</span></p>
      
      
      
      
      
      
      <p><span class="orig">Tout au milieu de son urine/</span></p>
      
      
      
      
      
      
      <p><span class="orig">Signifiant mal de poictrine/</span></p>
      
      
      
      
      
      
      <p><span class="orig">Despaules/ de bras/ doigz/ ⁊ maĩs:</span></p>
      
      
      
      
      
      
      <p><span class="orig">Lequel Peche par ses uenins</span></p>
      
      
      
      
      
      
      <p><span class="orig">Luy cause: affin que trop la blesse.</span></p>
      
      
      
      
      
      <p><span class="QuireMarksZone-orig">E .iiii.</span></p>
      <span class="pb">[f72]</span>
      
      
      <p><span class="hi-orig">Le docteur.</span></p>
      
      
      
      <p><span class="orig">Qui sont ces membres?</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Cest noblesse.</span></p>
      
      
      
      
      
      
      <p><span class="orig">Qui nous blesse en tous estas/</span></p>
      
      
      
      
      
      
      <p><span class="orig">Laquelle destruict a grand tas</span></p>
      
      
      
      
      
      
      <p><span class="orig">Les paoures gens laborieux.</span></p>
      
      
      
      
      <p><span class="hi-orig">Le docteur.</span></p>
      
      
      
      <p><span class="orig">Et qui sont les bras furieux/</span></p>
      
      
      
      
      
      
      <p><span class="orig">Ayantz part a ces maulx modernes?</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Ce sont les princes subalternes.</span></p>
      
      
      
      
      
      
      <p><span class="orig">Les mains sõt enseignes certaines/</span></p>
      
      
      
      
      
      
      <p><span class="orig">Cheuestains/ p̃uostz/ cappitaines/</span></p>
      
      
      
      
      
      
      <p><span class="orig">Et les maĩs sõt des doigz fournies/</span></p>
      
      
      
      
      
      
      <p><span class="orig">Qui sont bandes/ ⁊ compagnies/</span></p>
      
      
      
      
      
      
      <p><span class="orig">Tant dhommes darmes/ que darchiers/</span></p>
      
      
      
      
      
      
      <p><span class="orig">De francz taulpins/ de aduenturiers/</span></p>
      
      
      
      
      
      
      <p><span class="orig">Qui remplis de crudelite/</span></p>
      
      
      
      
      
      
      <p><span class="orig">Ont tant battu Chrestiente/</span></p>
      
      
      
      
      
      
      <p><span class="orig">Qui lont destruicte ⁊ affollee.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Helas/ ilz lont descheuellee:</span></p>
      
      
      
      
      
      
      <p><span class="orig">Cest par Peche que tout prouient.</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Proceder oultre il me conuient:</span></p>
      
      
      
      
      <span class="pb">[f73]</span>
      
      
      
      
      <p><span class="orig">Par lurine iuger du creux</span></p>
      
      
      
      
      
      
      <p><span class="orig">Ha? quil y a de maulx accreux/</span></p>
      
      
      
      
      
      
      <p><span class="orig">Lestomach qui doibt digerer/</span></p>
      
      
      
      
      
      
      <p><span class="orig">Toute uiande/ ⁊ conferer</span></p>
      
      
      
      
      
      
      <p><span class="orig">A tous mẽbres chascun leur part:</span></p>
      
      
      
      
      
      
      <p><span class="orig">Ce porte mal/ car il espart</span></p>
      
      
      
      
      
      
      <p><span class="orig">Desordonnement son office.</span></p>
      
      
      
      
      <p><span class="hi-orig">Bon oeuure.</span></p>
      
      
      
      <p><span class="orig">Aussi font ceulx de la iustice:</span></p>
      
      
      
      
      
      
      <p><span class="orig">Qui ont lestomach corrompu/</span></p>
      
      
      
      
      
      
      <p><span class="orig">Refroide/ lasse/ rompu/</span></p>
      
      
      
      
      
      
      <p><span class="orig">Car les iuges souuent auallent/</span></p>
      
      
      
      
      
      
      <p><span class="orig">Les gras morceaux/ qui peu leur uallent:</span></p>
      
      
      
      
      
      
      <p><span class="orig">Et souuent cela les empesche/</span></p>
      
      
      
      
      
      
      <p><span class="orig">Dexpedier iuste despesche</span></p>
      
      
      
      
      
      
      <p><span class="orig">Aux paoures gens qui ont bon droict:</span></p>
      
      
      
      
      
      
      <p><span class="orig">Et puis/ lestomach est si froid/</span></p>
      
      
      
      
      
      
      <p><span class="orig">Que iustice ne regne plus.</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Selon ceste urine au surplus:</span></p>
      
      
      
      
      
      
      <p><span class="orig">Son fiel est par trop enflamme/</span></p>
      
      
      
      
      
      
      <p><span class="orig">Et son poulmon est entame/</span></p>
      
      
      
      
      
      
      <p><span class="orig">Dont a grand peine elle respire/</span></p>
      
      
      
      
      
      
      <p><span class="orig">La ratte pourrit/ ⁊ empire/</span></p>
      
      
      
      
      
      
      <p><span class="orig">Les entrailles sont es uuydees/</span></p>
      
      
      
      
      
      
      <p><span class="orig">Et le ventre a dures undees/</span></p>
      
      
      
      
      <span class="pb">[f74]</span>
      
      
      
      
      <p><span class="orig">Et ses reins sont pleins de grauelle:</span></p>
      
      
      
      
      
      
      <p><span class="orig">Parquoy/ en brief ie uous reuelle</span></p>
      
      
      
      
      
      
      <p><span class="orig">Chrestiente a la rigueur/</span></p>
      
      
      
      
      
      
      <p><span class="orig">Na plus rien de sain que le coeur:</span></p>
      
      
      
      
      
      
      <p><span class="orig">Et ceste urine en uerite/</span></p>
      
      
      
      
      
      
      <p><span class="orig">Monstre/ que au senestre coste</span></p>
      
      
      
      
      
      
      <p><span class="orig">Sourt une grosse pleuresie.</span></p>
      
      
      
      
      <p><span class="hi-orig">Bon oeuure.</span></p>
      
      
      
      <p><span class="orig">Iesus quest ce?</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Cest heresie.</span></p>
      
      
      
      
      
      
      <p><span class="orig">Uoicy ou gist tout le dangier/</span></p>
      
      
      
      
      
      
      <p><span class="orig">Legieremẽt la fault saigner:</span></p>
      
      
      
      
      
      
      <p><span class="orig">Affin que le sang precieux/</span></p>
      
      
      
      
      
      
      <p><span class="orig">Ne soit du pestilentieux/</span></p>
      
      
      
      
      
      
      <p><span class="orig">Gaste.</span></p>
      
      
      
      
      <p><span class="hi-orig">Bon oeuure.</span></p>
      
      
      
      <p><span class="orig">Las/ quon y remedie.</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">La source uient ie uous affie:</span></p>
      
      
      
      
      
      
      <p><span class="orig">De ces uendeurs de sacrementz/</span></p>
      
      
      
      
      
      
      <p><span class="orig">Et de ces porteurs dossementz/</span></p>
      
      
      
      
      
      
      <p><span class="orig">Des pardonneurs ⁊ des cagotz/</span></p>
      
      
      
      
      
      
      <p><span class="orig">Des argumentz/ ⁊ des ergotz</span></p>
      
      
      
      
      
      
      <p><span class="orig">De ces docteurs contemplatifz/</span></p>
      
      
      
      
      
      
      <p><span class="orig">Illuminez/ mais potatifz/</span></p>
      
      
      
      
      
      
      <p><span class="orig">Ausquelz y fault uin theologal</span></p>
      
      
      
      
      <span class="pb">[f75]</span>
      
      
      
      
      <p><span class="orig">Deuant trouuer leur sens moralz:</span></p>
      
      
      
      
      
      
      <p><span class="orig">Par lessusdictz uint heresie/</span></p>
      
      
      
      
      
      
      <p><span class="orig">Hardis/ suyuantz leur frenaisie/</span></p>
      
      
      
      
      
      
      <p><span class="orig">Et affermantz sans auoir texte</span></p>
      
      
      
      
      
      
      <p><span class="orig">Plusieurs notables de leur teste/</span></p>
      
      
      
      
      
      
      <p><span class="orig">Contraires a la loy diuine/</span></p>
      
      
      
      
      
      
      <p><span class="orig">Par leur sophistique doctrine</span></p>
      
      
      
      
      
      
      <p><span class="orig">Et puis ilz ont tant faict de gloses/</span></p>
      
      
      
      
      
      
      <p><span class="orig">(Ausquelles sont erreurs encloses)</span></p>
      
      
      
      
      
      
      <p><span class="orig">Quilz ont a la lettre adiouste/</span></p>
      
      
      
      
      
      
      <p><span class="orig">Et du uray texte tant oste/</span></p>
      
      
      
      
      
      
      <p><span class="orig">Quilz ont destruict lintelligence/</span></p>
      
      
      
      
      
      
      <p><span class="orig">Du sainct esprit par uiolence.</span></p>
      
      
      
      
      
      
      <p><span class="orig">Item ilz ont mis tous leurs cures/</span></p>
      
      
      
      
      
      
      <p><span class="orig">A uendre ⁊ achepter des cures/</span></p>
      
      
      
      
      
      
      <p><span class="orig">Tellement quon a rien a Rõme/</span></p>
      
      
      
      
      
      
      <p><span class="orig">Sans payer dargent une somme.</span></p>
      
      
      
      
      
      
      <p><span class="orig">Procedõs en autre matiere</span></p>
      
      
      
      
      
      
      <p><span class="orig">Sans en rien laisser au derriere:</span></p>
      
      
      
      
      
      
      <p><span class="orig">Apres les places cerebrines/</span></p>
      
      
      
      
      
      
      <p><span class="orig">Pectorales/ ⁊ intestines/</span></p>
      
      
      
      
      
      
      <p><span class="orig">Et regions superieures/</span></p>
      
      
      
      
      
      
      <p><span class="orig">De lurine/ aux inferieures</span></p>
      
      
      
      
      
      
      <p><span class="orig">Uenons: ha? quelles sont masisses/</span></p>
      
      
      
      
      
      
      <p><span class="orig">Et noires/ il fault que les cuysses/</span></p>
      
      
      
      
      
      
      <p><span class="orig">Iambes/ ⁊ piedz ayent trauail</span></p>
      
      
      
      
      <span class="pb">[f76]</span>
      
      
      
      
      <p><span class="orig">Tout iusques au bout de lorteil:</span></p>
      
      
      
      
      
      
      <p><span class="orig">Lurine le donne a entendre.</span></p>
      
      
      
      
      <p><span class="hi-orig">Bon oeuure .</span></p>
      
      
      
      <p><span class="orig">Ha/ uueillez nous ung peu apprẽdre/</span></p>
      
      
      
      
      
      
      <p><span class="orig">Que denottent les cuysses ambes/</span></p>
      
      
      
      
      
      
      <p><span class="orig">Aussi les deux piedz.</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Cuisses/ iambes/</span></p>
      
      
      
      
      
      
      <p><span class="orig">Et les piedz sur terre marchantz/</span></p>
      
      
      
      
      
      
      <p><span class="orig">Denottent bourgeoys/ ⁊ marchãs/</span></p>
      
      
      
      
      
      
      <p><span class="orig">Et laboureurs. Les mẽbres portẽt</span></p>
      
      
      
      
      
      
      <p><span class="orig">Les hommes ou ilz se transportent</span></p>
      
      
      
      
      
      
      <p><span class="orig">Et soustiennent le pesant faiz</span></p>
      
      
      
      
      
      
      <p><span class="orig">Du corps: quãd ilz sont bien refaiz:</span></p>
      
      
      
      
      
      
      <p><span class="orig">Car bourgeoisie/ ⁊ marchandise/</span></p>
      
      
      
      
      
      
      <p><span class="orig">Et labeur/ soustiennent leglise.</span></p>
      
      
      
      
      
      
      <p><span class="orig">Et toute iustice ⁊ noblesse.</span></p>
      
      
      
      
      <p><span class="hi-orig">Bon oeuure.</span></p>
      
      
      
      <p><span class="orig">Ie uous prie/ quel mal blesse</span></p>
      
      
      
      
      
      
      <p><span class="orig">Les premiers/ les secondz/ ⁊ tiers?</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Les bourgeoys/ ⁊ les gros rẽtiers/</span></p>
      
      
      
      
      
      
      <p><span class="orig">Par peche/ dont ilz fõt coustumes/</span></p>
      
      
      
      
      
      
      <p><span class="orig">Dont cuysses pleines dapostumes:</span></p>
      
      
      
      
      
      
      <p><span class="orig">Les marchãs/ ꝑ mauuaises meurs</span></p>
      
      
      
      
      
      
      <p><span class="orig">Sont iambes enflees dhumeurs:</span></p>
      
      
      
      
      <span class="pb">[f77]</span>
      
      
      
      
      <p><span class="orig">Les cuysses ont des pourritures/</span></p>
      
      
      
      
      
      
      <p><span class="orig">Et les iambes ont des fistures/</span></p>
      
      
      
      
      
      
      <p><span class="orig">Et des mules/ car laboureux</span></p>
      
      
      
      
      
      
      <p><span class="orig">Sõt fins/ frettez/ raddes coureux/</span></p>
      
      
      
      
      
      
      <p><span class="orig">Et pleins de toute faulsete.</span></p>
      
      
      
      
      <p><span class="hi-orig">Bon oeuure.</span></p>
      
      
      
      <p><span class="orig">O que uoila tout bien notte</span></p>
      
      
      
      
      
      
      <p><span class="orig">Lurine/ ⁊ toutes ses parties/</span></p>
      
      
      
      
      
      
      <p><span class="orig">Cest bien iuge des maladies</span></p>
      
      
      
      
      
      
      <p><span class="orig">De Chrestiente languissante:</span></p>
      
      
      
      
      
      
      <p><span class="orig">Reste/ que uostre main puissante</span></p>
      
      
      
      
      
      
      <p><span class="orig">Luy rende sa sante pristine.</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Pour ordonner la medecine:</span></p>
      
      
      
      
      
      
      <p><span class="orig">Il fault sur ce pas aduiser.</span></p>
      
      
      
      
      
      
      <p><span class="orig">Premierement il fault uiser</span></p>
      
      
      
      
      
      
      <p><span class="orig">A rendre paix ⁊ unite/</span></p>
      
      
      
      
      
      
      <p><span class="orig">Aux membres de Chrestiente/</span></p>
      
      
      
      
      
      
      <p><span class="orig">Et que tout soit bien reforme</span></p>
      
      
      
      
      
      
      <p><span class="orig">En tous estatz/ ⁊ conforme</span></p>
      
      
      
      
      
      
      <p><span class="orig">A Iesus christ sans plus tarder.</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Il ne fault plus que regarder</span></p>
      
      
      
      
      
      
      <p><span class="orig">Par quel bout uous commencerez.</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Elle a eu comme uous scauez</span></p>
      
      
      
      
      <span class="pb">[f78]</span>
      
      
      
      
      <p><span class="orig">Grace/ qui fut preparatiue:</span></p>
      
      
      
      
      
      
      <p><span class="orig">Maintenant pour la purgatiue/</span></p>
      
      
      
      
      
      
      <p><span class="orig">La parolle luy porterez/</span></p>
      
      
      
      
      
      
      <p><span class="orig">Et par la foy la purgerez:</span></p>
      
      
      
      
      
      
      <p><span class="orig">Mais premier quand a legestiue/</span></p>
      
      
      
      
      
      
      <p><span class="orig">Ha elle chambre assez aysiue?</span></p>
      
      
      
      
      
      
      <p><span class="orig">Or dittes moy?</span></p>
      
      
      
      
      <p><span class="hi-orig">Inspiration.</span></p>
      
      
      
      <p><span class="orig">Nenny pour uray.</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">A ce poinct la/ ie pouruerray</span></p>
      
      
      
      
      
      
      <p><span class="orig">Pour iecter du uenin l ordure:</span></p>
      
      
      
      
      
      
      <p><span class="orig">Affin den faire entiere cure/</span></p>
      
      
      
      
      
      
      <p><span class="orig">Et pour la guarir a ma guise/</span></p>
      
      
      
      
      
      
      <p><span class="orig">Mener la fault en saincte eglise/</span></p>
      
      
      
      
      
      
      <p><span class="orig">Hors laquelle/ nul na salut:</span></p>
      
      
      
      
      
      
      <p><span class="orig">Cest lespouse/ qui tant ualut</span></p>
      
      
      
      
      
      
      <p><span class="orig">Que le filz de dieu lespousa:</span></p>
      
      
      
      
      
      
      <p><span class="orig">Et laquelle pour espouse a/</span></p>
      
      
      
      
      
      
      <p><span class="orig">Elle se doibt regir par foy:</span></p>
      
      
      
      
      
      
      <p><span class="orig">Et par leuangile ⁊ la loy</span></p>
      
      
      
      
      
      
      <p><span class="orig">De Iesꝰ Christ/ non par lhumaine</span></p>
      
      
      
      
      
      
      <p><span class="orig">Tradition/ en quoy lung meine</span></p>
      
      
      
      
      
      
      <p><span class="orig">Dung coste/ ⁊ lautre de lautre/</span></p>
      
      
      
      
      
      
      <p><span class="orig">Ne laisse poĩt Christ/ poͬ ung autre</span></p>
      
      
      
      
      
      
      <p><span class="orig">Sa parolle/ pour tout certain</span></p>
      
      
      
      
      <span class="pb">[f79]</span>
      
      
      
      
      <p><span class="orig">Est lesprit de uie/ ⁊ le pain</span></p>
      
      
      
      
      
      
      <p><span class="orig">Pour nourrir la Chrestiente:</span></p>
      
      
      
      
      
      
      <p><span class="orig">Et nul tant soit il hault monte</span></p>
      
      
      
      
      
      
      <p><span class="orig">Ny doibt messer de qui pro quo</span></p>
      
      
      
      
      
      
      <p><span class="orig">Dhumain scauoir.</span></p>
      
      
      
      
      <p><span class="hi-orig">Bõ oeuure.</span></p>
      
      
      
      <p><span class="orig">Ego credo:</span></p>
      
      
      
      
      
      
      <p><span class="orig">Mais ordonnez cy en commun</span></p>
      
      
      
      
      
      
      <p><span class="orig">La medecine a ung chascun</span></p>
      
      
      
      
      
      
      <p><span class="orig">Selon sa propre infirmite/</span></p>
      
      
      
      
      
      
      <p><span class="orig">Don estat ⁊ sa qualite/</span></p>
      
      
      
      
      
      
      <p><span class="orig">Et baillez pour tout nostre affaire</span></p>
      
      
      
      
      
      
      <p><span class="orig">De largent pour lapoticaire/</span></p>
      
      
      
      
      
      
      <p><span class="orig">Car chascun uit de son mestier.</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Ua/ tu nen as point de mestier</span></p>
      
      
      
      
      
      
      <p><span class="orig">Il te sera baille pour neant.</span></p>
      
      
      
      
      <p><span class="hi-orig">Bon oeuure.</span></p>
      
      
      
      <p><span class="orig">Sire/ escriuez tout maintenant</span></p>
      
      
      
      
      
      
      <p><span class="orig">La recepte pour sa sante.</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Or notez ce bon recipe/</span></p>
      
      
      
      
      
      
      <p><span class="orig">Ie lescriray icy en forme:</span></p>
      
      
      
      
      
      
      <p><span class="orig">Il fault auoir la langue dhõme/</span></p>
      
      
      
      
      
      
      <p><span class="orig">Langue de lyon/ ⁊ de boeuf</span></p>
      
      
      
      
      
      
      <p><span class="orig">Et langue daigle, doulx ⁊ souef:</span></p>
      
      
      
      
      
      
      <p><span class="orig">Puis tout passer par ung passot.</span></p>
      
      
      
      
      
      <p><span class="MarginTextZone-orig">Scribit</span></p>
      <span class="pb">[f80]</span>
      
      
      <p><span class="hi-orig">Bon oeuure.</span></p>
      
      
      
      <p><span class="orig">Ce beau recipe nest pas sot:</span></p>
      
      
      
      
      
      
      <p><span class="orig">Mais dittes nous ce quil denotte.</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Langue dhomme sainct Matthieu notte:</span></p>
      
      
      
      
      
      
      <p><span class="orig">Laugue de lyon cest sainct Marc/</span></p>
      
      
      
      
      
      
      <p><span class="orig">Langue de boeuf auec le marc/</span></p>
      
      
      
      
      
      
      <p><span class="orig">Pour sainct Luc/ uaisseau de dieu miste.</span></p>
      
      
      
      
      
      
      <p><span class="orig">Laigle pour Iehan leuangeliste:</span></p>
      
      
      
      
      
      
      <p><span class="orig">Ces langues uous destremperez/</span></p>
      
      
      
      
      
      
      <p><span class="orig">En bon uin blanc/ que baillerez</span></p>
      
      
      
      
      
      
      <p><span class="orig">A boire a la Chrestiente.</span></p>
      
      
      
      
      <p><span class="hi-orig">Bon oeuure.</span></p>
      
      
      
      <p><span class="orig">Du uin le significate/</span></p>
      
      
      
      
      
      
      <p><span class="orig">Dictes monsieur le Medecin?</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Il signifie amour diuin/</span></p>
      
      
      
      
      
      
      <p><span class="orig">Lamour quon doibt auoir a dieu/</span></p>
      
      
      
      
      
      
      <p><span class="orig">Grace ⁊ pardon naurõt point lieu/</span></p>
      
      
      
      
      
      
      <p><span class="orig">Au corps de la Chrestiente:</span></p>
      
      
      
      
      
      
      <p><span class="orig">Si les membres en charite/</span></p>
      
      
      
      
      
      
      <p><span class="orig">Ne sont par doulx accordz unis.</span></p>
      
      
      
      
      <p><span class="hi-orig">Bon oeuure.</span></p>
      
      
      
      <p><span class="orig">Seigneur/ ie feray tous uoz ditz/</span></p>
      
      
      
      
      
      
      <p><span class="orig">Et men iray uers Bon scauoir,</span></p>
      
      
      
      
      
      
      <p><span class="orig">Mais il fault tout premier scauoir</span></p>
      
      
      
      
      <span class="pb">[f81]</span>
      
      
      
      
      <p><span class="orig">En quel lieu demeure en la uille.</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">En la rue de saincte Bible:</span></p>
      
      
      
      
      
      
      <p><span class="orig">Cest a lenseigne de la croix.</span></p>
      
      
      
      
      <p><span class="hi-orig">Bon oeuure.</span></p>
      
      
      
      <p><span class="orig">Ie le uoy la comme ie crois,</span></p>
      
      
      
      
      
      
      <p><span class="orig">Cest luy que ioy ainsi chantant.</span></p>
      
      
      
      
      <p><span class="hi-orig">Bõ scauoir lappoticaire.</span></p>
      
      
      
      <p><span class="orig">Tãt q̃&nbsp; uiuray/ en eage florissant/</span></p>
      
      
      
      
      
      
      <p><span class="orig">Ie seruiray le seigneur tout puissant/</span></p>
      
      
      
      
      
      
      <p><span class="orig">En faisant ditz ⁊ chansons par accordz:</span></p>
      
      
      
      
      
      
      <p><span class="orig">Le uieil serpent ma tenu languissant/</span></p>
      
      
      
      
      
      
      <p><span class="orig">Mais Iesus christ/ ma faict resiouyssant/</span></p>
      
      
      
      
      
      
      <p><span class="orig">En exposant pour moy son sang ⁊ corps.</span></p>
      
      
      
      
      
      
      <p><span class="orig">Son alliance: Cest ma fiance.</span></p>
      
      
      
      
      
      
      <p><span class="orig">Il est tout mien/ Ie suis tout sien/</span></p>
      
      
      
      
      
      
      <p><span class="orig">Fy de tristesse: Diue liesse/</span></p>
      
      
      
      
      
      
      <p><span class="orig">Puis quen mõ dieu/ a tãt de biẽ.</span></p>
      
      
      
      
      <p><span class="hi-orig">Bon oeuure.</span></p>
      
      
      
      <p><span class="orig">Sauue soyez par le moyen</span></p>
      
      
      
      
      
      
      <p><span class="orig">De Iesus christ/ ⁊ de sa grace.</span></p>
      
      
      
      
      <p><span class="hi-orig">Bon scauoir.</span></p>
      
      
      
      <p><span class="orig">Et puis que fault il que ie face/</span></p>
      
      
      
      
      
      
      <p><span class="orig">Ie suis prest y ne fault que dire.</span></p>
      
      
      
      
      <p><span class="hi-orig">Bon oeuure.</span></p>
      
      
      
      <p><span class="orig">Par le commandement du mire/</span></p>
      
      
      
      
      
      <p><span class="MarginTextZone-orig">Cãtãdo</span></p>
      
      <p><span class="MarginTextZone-orig">bis.</span></p>
      <p><span class="MarginTextZone-orig">Pausa.</span></p>
      
      <p><span class="QuireMarksZone-orig">F</span></p>
      <span class="pb">[f82]</span>
      
      
      
      
      <p><span class="orig">Il fault faire ce recipe.</span></p>
      
      
      
      
      <p><span class="hi-orig">Bon scauoir.</span></p>
      
      
      
      <p><span class="orig">Il me semble estre anticipe:</span></p>
      
      
      
      
      
      
      <p><span class="orig">Cest ung signe que le malade</span></p>
      
      
      
      
      
      
      <p><span class="orig">Est moult grefue dune salade/</span></p>
      
      
      
      
      
      
      <p><span class="orig">Quil ha mange. Le medecin?</span></p>
      
      
      
      
      <p><span class="hi-orig">Bon oeuure.</span></p>
      
      
      
      <p><span class="orig">Le medecin est tout diuin:</span></p>
      
      
      
      
      
      
      <p><span class="orig">Cest Iesus Christ de nazareth.</span></p>
      
      
      
      
      <p><span class="hi-orig">Bon scauoir.</span></p>
      
      
      
      <p><span class="orig">Il fault faire donc ung iullep:</span></p>
      
      
      
      
      
      
      <p><span class="orig">Comme il appert par lordonnãce.</span></p>
      
      
      
      
      <p><span class="hi-orig">Bon oeuure.</span></p>
      
      
      
      <p><span class="orig">Auant/ Bon scauoir quon sauance</span></p>
      
      
      
      
      
      
      <p><span class="orig">Durant quauons tẽps oportun.</span></p>
      
      
      
      
      <p><span class="hi-orig">Nota quil fault une estamine/ ⁊ feindre de</span></p>
      
      <p><span class="hi-orig">passer q̃lq̃ liqueur/ ⁊ la mettre en une fiolle.</span></p>
      
      <p><span class="hi-orig">Bon scauoir.</span></p>
      
      
      
      <p><span class="orig">Il conuient le tout en cõmun</span></p>
      
      
      
      
      
      
      <p><span class="orig">Passer parmy une estamine:</span></p>
      
      
      
      
      
      
      <p><span class="orig">Affin que bien on examine</span></p>
      
      
      
      
      
      
      <p><span class="orig">La parolle de dieu bien clere:</span></p>
      
      
      
      
      
      
      <p><span class="orig">Iay pour fournir a ce mistere</span></p>
      
      
      
      
      
      
      <p><span class="orig">Lestamine de bon conseil/</span></p>
      
      
      
      
      
      
      <p><span class="orig">Or passons.</span></p>
      
      
      
      
      <p><span class="hi-orig">Bon oeuure.</span></p>
      
      <span class="pb">[f83]</span>
      
      
      
      
      <p><span class="orig">Dieu quel appareil?</span></p>
      
      
      
      
      
      
      <p><span class="orig">La parolle se clarifie.</span></p>
      
      
      
      
      <p><span class="hi-orig">Bon scauoir.</span></p>
      
      
      
      <p><span class="orig">Ce faict mon ie uous certifie:</span></p>
      
      
      
      
      
      
      <p><span class="orig">Mais quoy/ passons la plusieurs foys:</span></p>
      
      
      
      
      
      
      <p><span class="orig">Cest une chose de grand poix/</span></p>
      
      
      
      
      
      
      <p><span class="orig">Et de grand pris trop plus que digne:</span></p>
      
      
      
      
      
      
      <p><span class="orig">Mettez la main a lestamine</span></p>
      
      
      
      
      
      
      <p><span class="orig">De bon conseil/ ⁊ tenez fort.</span></p>
      
      
      
      
      <p><span class="hi-orig">Bon oeuure.</span></p>
      
      
      
      <p><span class="orig">A la passer ie faiz effort/</span></p>
      
      
      
      
      
      
      <p><span class="orig">Passons: passons/ passe/ rapasse.</span></p>
      
      
      
      
      <p><span class="hi-orig">Bon scauoir.</span></p>
      
      
      
      <p><span class="orig">Passons/ passons.</span></p>
      
      
      
      
      <p><span class="hi-orig">Bon oeuure.</span></p>
      
      
      
      <p><span class="orig">Passe rapasse/</span></p>
      
      
      
      
      
      
      <p><span class="orig">La parolle soit bien passee.</span></p>
      
      
      
      
      <p><span class="hi-orig">Bon scauoir.</span></p>
      
      
      
      <p><span class="orig">Chrestiente fut trespassee:</span></p>
      
      
      
      
      
      
      <p><span class="orig">Sans auoir ceste medecine.</span></p>
      
      
      
      
      <p><span class="hi-orig">Bon oeuure.</span></p>
      
      
      
      <p><span class="orig">La parolle de dieu insigne/</span></p>
      
      
      
      
      
      
      <p><span class="orig">Restituera toute sante/</span></p>
      
      
      
      
      
      
      <p><span class="orig">A ce coup a Chrestiente/</span></p>
      
      
      
      
      
      
      <p><span class="orig">Par le moyen de Iesus Christ.</span></p>
      
      
      
      
      <p><span class="hi-orig">Bon scauoir.</span></p>
      
      
      <p><span class="QuireMarksZone-orig">F .ii.</span></p>
      <span class="pb">[f84]</span>
      
      
      
      
      <p><span class="orig">Despechez uous/ cest assez dit</span></p>
      
      
      
      
      
      
      <p><span class="orig">Allons luy donc bien tost porter/</span></p>
      
      
      
      
      
      
      <p><span class="orig">Si uous le uoulez emporter/</span></p>
      
      
      
      
      
      
      <p><span class="orig">La uoila dedans la fiole.</span></p>
      
      
      
      
      <p><span class="hi-orig">Bon oeuure.</span></p>
      
      
      
      <p><span class="orig">Ce recipe de la parolle/</span></p>
      
      
      
      
      
      
      <p><span class="orig">Que Chrestiente doibt auoir:</span></p>
      
      
      
      
      
      
      <p><span class="orig">Luy fera sa sante rauoir/</span></p>
      
      
      
      
      
      
      <p><span class="orig">Et la guarira de ses maulx.</span></p>
      
      
      
      
      <p><span class="hi-orig">Peche.</span></p>
      
      
      
      <p><span class="orig">Haro/ uoicy de grandz assaulx/</span></p>
      
      
      
      
      
      
      <p><span class="orig">Iay tout perdu/ en champ ⁊ uille</span></p>
      
      
      
      
      
      
      <p><span class="orig">Son ua represcher l euangile:</span></p>
      
      
      
      
      
      
      <p><span class="orig">Qui est la parolle de dieu/</span></p>
      
      
      
      
      
      
      <p><span class="orig">Prĩse es saĩctz: luc/ marc/ iehã/ matthieu.</span></p>
      
      
      
      
      
      
      <p><span class="orig">Si Chrestiente la recoit</span></p>
      
      
      
      
      
      
      <p><span class="orig">Sur toute chose il me meschoit:</span></p>
      
      
      
      
      
      
      <p><span class="orig">Mais ie ne cesseray iamais/</span></p>
      
      
      
      
      
      
      <p><span class="orig">De lempescher par les mauuais:</span></p>
      
      
      
      
      
      
      <p><span class="orig">Et den faire turbation.</span></p>
      
      
      
      
      <p><span class="hi-orig">Bon oeuure.</span></p>
      
      
      
      <p><span class="orig">Voicy la propre mansion/</span></p>
      
      
      
      
      
      
      <p><span class="orig">Ou Chrestiente gist au lict:</span></p>
      
      
      
      
      
      
      <p><span class="orig">Mais ce nest rien qui n accomplist.</span></p>
      
      
      
      
      
      
      <p><span class="orig">Chrestiente ma doulce amye:</span></p>
      
      
      
      
      
      
      <p><span class="orig">Or receuez en chere lye</span></p>
      
      
      
      
      
      <p><span class="MarginTextZone-orig">Pausa.</span></p>
      <span class="pb">[f85]</span>
      
      
      
      
      <p><span class="orig">La parolle de Iesus Christ.</span></p>
      
      
      
      
      
      
      <p><span class="orig">Pour resueiller uostre esperit/</span></p>
      
      
      
      
      
      
      <p><span class="orig">En medecine salutaire.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Helas/ ⁊ ie le doibz bien faire:</span></p>
      
      
      
      
      
      
      <p><span class="orig">Ie ne me puis trop trauailler/</span></p>
      
      
      
      
      
      
      <p><span class="orig">Pour ce me uueil humilier</span></p>
      
      
      
      
      
      
      <p><span class="orig">A receuoir la medecine.</span></p>
      
      
      
      
      <p><span class="hi-orig">Le docteur.</span></p>
      
      
      
      <p><span class="orig">Cest la parolle ⁊ la doctrine/</span></p>
      
      
      
      
      
      
      <p><span class="orig">Pour uous guarir ma bõne soeur:</span></p>
      
      
      
      
      
      
      <p><span class="orig">Receuez la en foy de coeur/</span></p>
      
      
      
      
      
      
      <p><span class="orig">Et rendez grace au roy Iesus.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Graces uous rendz roy de la sus/</span></p>
      
      
      
      
      
      
      <p><span class="orig">Car uous mauez uoulu repaistre/</span></p>
      
      
      
      
      
      
      <p><span class="orig">Des biens qui de uous sont yssus:</span></p>
      
      
      
      
      
      
      <p><span class="orig">Graces uous rendz roy de la sus.</span></p>
      
      
      
      
      
      
      <p><span class="orig">Par mon peche cõfuse fuz:</span></p>
      
      
      
      
      
      
      <p><span class="orig">Ie ne men puis seulle demettre/</span></p>
      
      
      
      
      
      
      <p><span class="orig">Graces uous rendz roy de la sus:</span></p>
      
      
      
      
      
      
      <p><span class="orig">Car uous mauez uoulu repaistre/</span></p>
      
      
      
      
      
      
      <p><span class="orig">Des biens qui de uous sont yssus.</span></p>
      
      
      
      
      
      
      <p><span class="orig">Docteur/ gardez biẽ la fiolle.</span></p>
      
      
      
      
      <p><span class="hi-orig">La foy.</span></p>
      
      
      
      <p><span class="orig">Bienheureux est/ qui garde la parolle</span></p>
      
      
      
      
      
      <p><span class="MarginTextZone-orig">Bibit in</span></p>
      <p><span class="MarginTextZone-orig">urceolo.</span></p>
      
      <p><span class="QuireMarksZone-orig">F .iii.</span></p>
      <span class="pb">[f86]</span>
      
      
      
      
      <p><span class="orig">De Iesus Christ/ de faict ⁊ non par rolle.</span></p>
      
      
      
      
      
      
      <p><span class="orig">Chrestiente tu doibs psalmodier</span></p>
      
      
      
      
      
      
      <p><span class="orig">Par cest escrit/ qui n est faict dhuy ne dhyer:</span></p>
      
      
      
      
      
      
      <p><span class="orig">Pour ton salut souuent cela recolle.</span></p>
      
      
      
      
      <p><span class="hi-orig">Esperance.</span></p>
      
      
      
      <p><span class="orig">Ce sainct scauoir auras en ton escolle/</span></p>
      
      
      
      
      
      
      <p><span class="orig">Il adoulcit lhomme marry en colle:</span></p>
      
      
      
      
      
      
      <p><span class="orig">Et qui le ueult souuent estudier/</span></p>
      
      
      
      
      
      
      <p><span class="orig">Bienheureux est qui garde la parolle.</span></p>
      
      
      
      
      <p><span class="hi-orig">Charite.</span></p>
      
      
      
      <p><span class="orig">Comparaison/ a luy ne sequipolle:</span></p>
      
      
      
      
      
      
      <p><span class="orig">Car ce scauoir/ destruict erreur friuolle:</span></p>
      
      
      
      
      
      
      <p><span class="orig">Contre heresie/ il peult remedier/</span></p>
      
      
      
      
      
      
      <p><span class="orig">Hypocrisie/ aussi repudier.</span></p>
      
      
      
      
      
      
      <p><span class="orig">A celle fut dit/ qui sa uoix extolle:</span></p>
      
      
      
      
      
      
      <p><span class="orig">Bienheureux est/ qui garde la parolle.</span></p>
      
      
      
      
      
      
      <p><span class="orig">Il fault chasser peche dehors.</span></p>
      
      
      
      
      <p><span class="hi-orig">Bon oeuure.</span></p>
      
      
      
      <p><span class="orig">A ce faire faisons effors/</span></p>
      
      
      
      
      
      
      <p><span class="orig">Par les ieusnes ⁊ oraisons:</span></p>
      
      
      
      
      
      
      <p><span class="orig">Que nous faisons toutes saisons/</span></p>
      
      
      
      
      
      
      <p><span class="orig">Sans discerner places ne heures:</span></p>
      
      
      
      
      
      
      <p><span class="orig">Ny conuentz/ n aucunes demeures:</span></p>
      
      
      
      
      
      
      <p><span class="orig">Nulles ordres/ nulles rasures/</span></p>
      
      
      
      
      
      
      <p><span class="orig">Nulz nombres/ ⁊ nulles mesures/</span></p>
      
      
      
      
      
      
      <p><span class="orig">Nulz iours solennelz/ nulles festes/</span></p>
      
      
      
      
      <span class="pb">[f87]</span>
      
      
      
      
      <p><span class="orig">Ne ceremonies/ ne gestes/</span></p>
      
      
      
      
      
      
      <p><span class="orig">De corps/ de piedz/ de teste ou dyeulx:</span></p>
      
      
      
      
      
      
      <p><span class="orig">Sortez peche hors de noz lieux.</span></p>
      
      
      
      
      
      
      <p><span class="orig">Houlier/ marauld/ coquin/ infame.</span></p>
      
      
      
      
      <p><span class="hi-orig">Peche.</span></p>
      
      
      
      <p><span class="orig">Ce seroit a moy grand diffame:</span></p>
      
      
      
      
      
      
      <p><span class="orig">Pour nul oeuure ne sortiray.</span></p>
      
      
      
      
      <p><span class="hi-orig">Bon oeuure.</span></p>
      
      
      
      <p><span class="orig">Par foy uuyder ie te feray:</span></p>
      
      
      
      
      
      
      <p><span class="orig">Uillain peche/ au grat/ au grat.</span></p>
      
      
      
      
      <p><span class="hi-orig">La foy.</span></p>
      
      
      
      <p><span class="orig">Sortez dehors meschant ingrat:</span></p>
      
      
      
      
      
      
      <p><span class="orig">Moy foy en Christ le uoꝰ cõmande.</span></p>
      
      
      
      
      <p><span class="hi-orig">Hypocrisie.</span></p>
      
      
      
      <p><span class="orig">Confession ie uous demande/</span></p>
      
      
      
      
      
      
      <p><span class="orig">Car ie men uoy rendre lesprit.</span></p>
      
      
      
      
      <p><span class="hi-orig">Esperance.</span></p>
      
      
      
      <p><span class="orig">Confessez uous a Iesus Christ:</span></p>
      
      
      
      
      
      
      <p><span class="orig">Sans attendre salut de lhomme.</span></p>
      
      
      
      
      <p><span class="hi-orig">Hypocrisie.</span></p>
      
      
      
      <p><span class="orig">Ie men uoy au pape de Rõme:</span></p>
      
      
      
      
      
      
      <p><span class="orig">Allons peche/ cest nostre cas.</span></p>
      
      
      
      
      <p><span class="hi-orig">Charite.</span></p>
      
      
      
      <p><span class="orig">A mauuais ratz/ il fault maulx chatz:</span></p>
      
      
      
      
      
      
      <p><span class="orig">Or uuydez dehors coquinaille.</span></p>
      
      
      
      
      <p><span class="hi-orig">Hypocrisie.</span></p>
      
      
      <p><span class="QuireMarksZone-orig">F .iiii.</span></p>
      <span class="pb">[f88]</span>
      
      
      
      
      <p><span class="orig">Il fault donc/ quen quelque coing aille:</span></p>
      
      
      
      
      
      
      <p><span class="orig">Mauldicte foy/ cest tout par uous.</span></p>
      
      
      
      
      <p><span class="hi-orig">La foy.</span></p>
      
      
      
      <p><span class="orig">Ie uous romperay tout de coups:</span></p>
      
      
      
      
      
      
      <p><span class="orig">Uuydez dicy dehors bien tost.</span></p>
      
      
      
      
      <p><span class="hi-orig">Hypocrisie.</span></p>
      
      
      
      <p><span class="orig">Ie m en uoy a quelque cagot/</span></p>
      
      
      
      
      
      
      <p><span class="orig">Qui blasmera les Chrestiens:</span></p>
      
      
      
      
      
      
      <p><span class="orig">Qui disent que deulx ne sont riẽs/</span></p>
      
      
      
      
      
      
      <p><span class="orig">Attribuantz a Christ leur faict:</span></p>
      
      
      
      
      
      
      <p><span class="orig">Mais iauray tout biẽ tost deffaict/</span></p>
      
      
      
      
      
      
      <p><span class="orig">Par mon cagot qui preschera/</span></p>
      
      
      
      
      
      
      <p><span class="orig">Que bon oeuure les sauuera:</span></p>
      
      
      
      
      
      
      <p><span class="orig">En meritant ung hault degre/</span></p>
      
      
      
      
      
      
      <p><span class="orig">Quand ilz feront tout a leur gre/</span></p>
      
      
      
      
      
      
      <p><span class="orig">Par supererogation:</span></p>
      
      
      
      
      
      
      <p><span class="orig">Dauoir iure religion/</span></p>
      
      
      
      
      
      
      <p><span class="orig">Dauoir uescu en continence/</span></p>
      
      
      
      
      
      
      <p><span class="orig">Ou gaigne bien grãde indulgẽce/</span></p>
      
      
      
      
      
      
      <p><span class="orig">Pour aucune bonne oeuure faicte/</span></p>
      
      
      
      
      
      
      <p><span class="orig">Uiuantz en familiere secte:</span></p>
      
      
      
      
      
      
      <p><span class="orig">Au nom dung sainct denominee/</span></p>
      
      
      
      
      
      
      <p><span class="orig">Dont Chrestiente est mangee:</span></p>
      
      
      
      
      
      
      <p><span class="orig">Mais en la fin il sera mien/</span></p>
      
      
      
      
      
      
      <p><span class="orig">Car Iesus christ nest son moyen:</span></p>
      
      
      
      
      
      
      <p><span class="orig">Ne son mediateur pour uray.</span></p>
      
      
      
      
      <span class="pb">[f89]</span>
      
      
      <p><span class="hi-orig">Bon oeuure.</span></p>
      
      
      
      <p><span class="orig">Hors du pays uous iecteray</span></p>
      
      
      
      
      
      
      <p><span class="orig">Peche damne/ ⁊ interdit.</span></p>
      
      
      
      
      <p><span class="hi-orig">Peche.</span></p>
      
      
      
      <p><span class="orig">De dieu soit Bon oeuure maudict/</span></p>
      
      
      
      
      
      
      <p><span class="orig">Ie men reuoys aux ors paludz/</span></p>
      
      
      
      
      
      
      <p><span class="orig">Auecques Sardanapalus/</span></p>
      
      
      
      
      
      
      <p><span class="orig">Plonger dedans mes chaulderõs/</span></p>
      
      
      
      
      
      
      <p><span class="orig">Puis que prescheurs prescher orrõs</span></p>
      
      
      
      
      
      
      <p><span class="orig">Leuangile des chrestiens:</span></p>
      
      
      
      
      
      
      <p><span class="orig">Mauldictz soient ces bibliens/</span></p>
      
      
      
      
      
      
      <p><span class="orig">Qui uont Leuangile prescher:</span></p>
      
      
      
      
      
      
      <p><span class="orig">Mais il leur sera uendu cher/</span></p>
      
      
      
      
      
      
      <p><span class="orig">Car ie les feray tous rostir/</span></p>
      
      
      
      
      
      
      <p><span class="orig">Comme sainct Laurens le martyr:</span></p>
      
      
      
      
      
      
      <p><span class="orig">Iay faulx semblãt/ ⁊ papelardise/</span></p>
      
      
      
      
      
      
      <p><span class="orig">Simonie/ ⁊ hypocrisie/</span></p>
      
      
      
      
      
      
      <p><span class="orig">Qui prescheront leur Aristote</span></p>
      
      
      
      
      
      
      <p><span class="orig">Contre cest euangile sotte/</span></p>
      
      
      
      
      
      
      <p><span class="orig">Qui me faict ꝑdre mes practiques:</span></p>
      
      
      
      
      
      
      <p><span class="orig">Bibliens ne sont que heretiques/</span></p>
      
      
      
      
      
      
      <p><span class="orig">Contredisans aux loix humaines:</span></p>
      
      
      
      
      
      
      <p><span class="orig">Mais q̃lque iour de ces sepmaines/</span></p>
      
      
      
      
      
      
      <p><span class="orig">Par moy en seront guerdonnez/</span></p>
      
      
      
      
      
      
      <p><span class="orig">Et des docteurs au feu donnez/</span></p>
      
      
      
      
      
      
      <p><span class="orig">En sa fin de leurs iours urayemẽt.</span></p>
      
      
      
      
      <span class="pb">[f90]</span>
      
      
      <p><span class="hi-orig">Le docteur.</span></p>
      
      
      
      <p><span class="orig">Uiuez maintenant sainctement/</span></p>
      
      
      
      
      
      
      <p><span class="orig">Gardez uous bien a laduenir</span></p>
      
      
      
      
      
      
      <p><span class="orig">De plus a peche consentir:</span></p>
      
      
      
      
      
      
      <p><span class="orig">Ne pechez plus/ uueillez bien faire</span></p>
      
      
      
      
      
      
      <p><span class="orig">Et querez a ung seul dieu plaire</span></p>
      
      
      
      
      
      
      <p><span class="orig">Par dessus tout/ uoyla le poinct.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Iay en mon coeur ung uers qui poinct</span></p>
      
      
      
      
      
      
      <p><span class="orig">Lequel me mort/ picque ⁊ oppresse.</span></p>
      
      
      
      
      <p><span class="hi-orig">Le docteur.</span></p>
      
      
      
      <p><span class="orig">Affin que cela ne uous blesse/</span></p>
      
      
      
      
      
      
      <p><span class="orig">Soustenez uous dessus la foy/</span></p>
      
      
      
      
      
      
      <p><span class="orig">Esperance que cy ie uoy/</span></p>
      
      
      
      
      
      
      <p><span class="orig">Et charite uous ayderont:</span></p>
      
      
      
      
      
      
      <p><span class="orig">Ces uertus auec uous iront</span></p>
      
      
      
      
      
      
      <p><span class="orig">Et osteront ce dur remors.</span></p>
      
      
      
      
      
      
      <p><span class="orig">Christ a purge uoz pechez ordz</span></p>
      
      
      
      
      
      
      <p><span class="orig">En son pur sang croyez cela/</span></p>
      
      
      
      
      
      
      <p><span class="orig">Laissez donc passer ce mors la/</span></p>
      
      
      
      
      
      
      <p><span class="orig">Et soyez du tout asseuree/</span></p>
      
      
      
      
      
      
      <p><span class="orig">Que uostre offense est pardonnee</span></p>
      
      
      
      
      
      
      <p><span class="orig">Sans iamais le uous imputer/</span></p>
      
      
      
      
      
      
      <p><span class="orig">Bon oeuure ne uous fault laisser/</span></p>
      
      
      
      
      
      
      <p><span class="orig">Mais par la foy faire bon fruict/</span></p>
      
      
      
      
      
      
      <p><span class="orig">Car tout arbre sera destruict:</span></p>
      
      
      
      
      <span class="pb">[f91]</span>
      
      
      
      
      <p><span class="orig">Lequel bon fruict ne produyra</span></p>
      
      
      
      
      
      
      <p><span class="orig">L arbre a bon fruict sauue sera:</span></p>
      
      
      
      
      
      
      <p><span class="orig">S. Matthieu le dit en son texte.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Puis que iay la foy ie proteste/</span></p>
      
      
      
      
      
      
      <p><span class="orig">De la garder/ ⁊ Esperance/</span></p>
      
      
      
      
      
      
      <p><span class="orig">Et si ueulx auoir alliance</span></p>
      
      
      
      
      
      
      <p><span class="orig">A Charite toute ma uie.</span></p>
      
      
      
      
      <p><span class="hi-orig">Les .iii. uertus ensemble.</span></p>
      
      
      
      <p><span class="orig">Et nous a uous aussi mamye/</span></p>
      
      
      
      
      
      
      <p><span class="orig">Remerciez dieu de bon coeur.</span></p>
      
      
      
      
      <p><span class="hi-orig">Chrestiente.</span></p>
      
      
      
      <p><span class="orig">Grace uous rendz mon redẽpteur/</span></p>
      
      
      
      
      
      
      <p><span class="orig">De tous les biẽs que mauez faict/</span></p>
      
      
      
      
      
      
      <p><span class="orig">Uostre parolle ma reffaict.</span></p>
      
      
      
      
      
      
      <p><span class="orig">Et a chasse Hypocrisie.</span></p>
      
      
      
      
      
      
      <p><span class="orig">Et de Peche la punaisie/</span></p>
      
      
      
      
      
      
      <p><span class="orig">Bon oeuure ayez tout maintenãt/</span></p>
      
      
      
      
      
      
      <p><span class="orig">Aux paoures gens la main tenant</span></p>
      
      
      
      
      
      
      <p><span class="orig">Et leur faictes du bien huymais</span></p>
      
      
      
      
      
      
      <p><span class="orig">Ie ne ueulx plus donner iamais</span></p>
      
      
      
      
      
      
      <p><span class="orig">Rien/ a ces quattre mendians</span></p>
      
      
      
      
      
      
      <p><span class="orig">Certes depuis quattre cens ans</span></p>
      
      
      
      
      
      
      <p><span class="orig">Ilz ont introduict Heresie/</span></p>
      
      
      
      
      
      
      <p><span class="orig">Soubz la couleur Dhypocrisie</span></p>
      
      
      
      
      
      
      <p><span class="orig">En me uedãt leurs faulx merites/</span></p>
      
      
      
      
      <span class="pb">[f92]</span>
      
      
      
      
      <p><span class="orig">Ainsi ont faict ces folz hermites/</span></p>
      
      
      
      
      
      
      <p><span class="orig">Et ces p̃bstres qui par leur messe/</span></p>
      
      
      
      
      
      
      <p><span class="orig">Mont faict de paradis promesse:</span></p>
      
      
      
      
      
      
      <p><span class="orig">Et toutesfoys il est notoire</span></p>
      
      
      
      
      
      
      <p><span class="orig">Quilz ne font rien/ q̃ d autãt boire</span></p>
      
      
      
      
      
      
      <p><span class="orig">Et gourmander: ⁊ si nous preschẽt/</span></p>
      
      
      
      
      
      
      <p><span class="orig">Que quand ilz labourẽt qͥlz pecchẽt</span></p>
      
      
      
      
      
      
      <p><span class="orig">Car leur pape a tous le deffend.</span></p>
      
      
      
      
      <p><span class="hi-orig">Laueugle.</span></p>
      
      
      
      <p><span class="orig">De famine le coeur me fend/</span></p>
      
      
      
      
      
      
      <p><span class="orig">Iay tout uuyde ma salouerne.</span></p>
      
      
      
      
      <p><span class="hi-orig">Bon oeuure.</span></p>
      
      
      
      <p><span class="orig">Or n allez plus en la tauerne/</span></p>
      
      
      
      
      
      
      <p><span class="orig">Uoyla bien dequoy uous repaistre.</span></p>
      
      
      
      
      <p><span class="hi-orig">Laueugle.</span></p>
      
      
      
      <p><span class="orig">Graces a dieu.</span></p>
      
      
      
      
      <p><span class="hi-orig">Le uarlet.</span></p>
      
      
      
      <p><span class="orig">Allons mon maistre</span></p>
      
      
      
      
      
      
      <p><span class="orig">Iay de larthis/ ⁊ de la crye/</span></p>
      
      
      
      
      
      
      <p><span class="orig">On ne faict rien qui hault ne crie</span></p>
      
      
      
      
      
      
      <p><span class="orig">A telles gentz.</span></p>
      
      
      
      
      <p><span class="hi-orig">Laueugle.</span></p>
      
      
      
      <p><span class="orig">Tays toy Guillaume/</span></p>
      
      
      
      
      
      
      <p><span class="orig">Et si me donne du duresme</span></p>
      
      
      
      
      
      
      <p><span class="orig">Des auergaulx ⁊ du piuot.</span></p>
      
      
      
      
      <p><span class="hi-orig">Le uarlet.</span></p>
      
      <span class="pb">[f93]</span>
      
      
      
      
      <p><span class="orig">Ien ay du blanc ⁊ du clairot/</span></p>
      
      
      
      
      
      
      <p><span class="orig">Duquel uin uoulez uous.</span></p>
      
      
      
      
      <p><span class="hi-orig">Laueugle.</span></p>
      
      
      
      <p><span class="orig">Du doulx/</span></p>
      
      
      
      
      
      
      <p><span class="orig">Et du plus fort qui pourra estre/</span></p>
      
      
      
      
      
      
      <p><span class="orig">Car pour le uous dire a la lettre/</span></p>
      
      
      
      
      
      
      <p><span class="orig">Ie nay cure de ces uins moulx/</span></p>
      
      
      
      
      
      
      <p><span class="orig">Le blanc est bon contre la toux</span></p>
      
      
      
      
      
      
      <p><span class="orig">Et le clairet tresexcellent/</span></p>
      
      
      
      
      
      
      <p><span class="orig">Cest ung uin fort ⁊ uiolent</span></p>
      
      
      
      
      
      
      <p><span class="orig">Si doulx quil se laisse aualler/</span></p>
      
      
      
      
      
      
      <p><span class="orig">Le blanc est pour faire parler/</span></p>
      
      
      
      
      
      
      <p><span class="orig">Grec ⁊ hebrieu tout a la foys.</span></p>
      
      
      
      
      <p><span class="hi-orig">Le uarlet.</span></p>
      
      
      
      <p><span class="orig">Nous auons failly toutesfoys/</span></p>
      
      
      
      
      
      
      <p><span class="orig">De laisser benedicite.</span></p>
      
      
      
      
      <p><span class="hi-orig">Laueugle.</span></p>
      
      
      
      <p><span class="orig">Desprit lay dit en uerite/</span></p>
      
      
      
      
      
      
      <p><span class="orig">Deuant mestre assis a la table.</span></p>
      
      
      
      
      <p><span class="hi-orig">Le uarlet.</span></p>
      
      
      
      <p><span class="orig">Desprit en coeur? maistre notable/</span></p>
      
      
      
      
      
      
      <p><span class="orig">Cela sent ung peu son luther.</span></p>
      
      
      
      
      <p><span class="hi-orig">Laueugle.</span></p>
      
      
      
      <p><span class="orig">Contre tes ditz ie ueulx lucter/</span></p>
      
      
      
      
      
      
      <p><span class="orig">Car on doit plus chanter desprit/</span></p>
      
      
      
      
      
      
      <p><span class="orig">En uerite S. Paul lescrit</span></p>
      
      
      
      
      
      
      <p><span class="orig">Que lon ne faict a pleine uoix.</span></p>
      
      
      
      
      <span class="pb">[f94]</span>
      
      
      <p><span class="hi-orig">Le uarlet.</span></p>
      
      
      
      <p><span class="orig">Souuent ouy prescher lauoys:</span></p>
      
      
      
      
      
      
      <p><span class="orig">Mais deuant dire prou uous face/</span></p>
      
      
      
      
      
      
      <p><span class="orig">Chantõs nous deux a Iesus grace.</span></p>
      
      
      
      
      <p><span class="hi-orig">Sur le chant: Languir my fais.</span></p>
      
      
      
      <p><span class="orig">Graces a dieu soit en ceste iournee</span></p>
      
      
      
      
      
      
      <p><span class="orig">Qui nous repaist/ comme ses enfans chers</span></p>
      
      
      
      
      
      
      <p><span class="orig">Sans desseruir/ de pain/ de uin/ de chairs/</span></p>
      
      
      
      
      
      
      <p><span class="orig">Et si auons sa bonte offensee.</span></p>
      
      
      
      
      
      
      <p><span class="orig">Sa parolle est uiande sauoree/</span></p>
      
      
      
      
      
      
      <p><span class="orig">Pour nous nourrir en ces diuers sentiers/</span></p>
      
      
      
      
      
      
      <p><span class="orig">Mais que soyons en saincte Foy entiers</span></p>
      
      
      
      
      
      
      <p><span class="orig">Cest uiande qui est du ciel donnee.</span></p>
      
      
      
      
      
      
      <p><span class="orig">Par Iesus christ elle est preordonnee/</span></p>
      
      
      
      
      
      
      <p><span class="orig">Aux urays croyans/ les siens coheritiers.</span></p>
      
      
      
      
      
      
      <p><span class="orig">Or chantons tous/ en harpes ⁊ psaultiers</span></p>
      
      
      
      
      
      
      <p><span class="orig">Graces a dieu: par uoix bien accordee.</span></p>
      
      
      
      
      <p><span class="hi-orig">Chrestiente. Pausa.</span></p>
      
      
      
      <p><span class="orig">Pour euiter peche dingratitude/</span></p>
      
      
      
      
      
      
      <p><span class="orig">Qui faict retraict ⁊ reuocation</span></p>
      
      
      
      
      
      
      <p><span class="orig">De tous biensfaictz: mettons cure ⁊ estude</span></p>
      
      
      
      
      
      
      <p><span class="orig">A rendre grace/ en grand mansuetude</span></p>
      
      
      
      
      
      
      <p><span class="orig">Au medecin de ma sanation.</span></p>
      
      
      
      
      <p><span class="hi-orig">Le docteur.</span></p>
      
      
      
      <p><span class="orig">Il a purge toute corruption</span></p>
      
      
      
      
      
      
      <p><span class="orig">De uil peche/ dont estiez infectee:</span></p>
      
      
      
      
      <span class="pb">[f95]</span>
      
      
      
      
      <p><span class="orig">Puis qua cela uous estes affectee/</span></p>
      
      
      
      
      
      
      <p><span class="orig">Auec uous irons tres uoulentiers:</span></p>
      
      
      
      
      
      
      <p><span class="orig">Foy/ ⁊ Espoir/ uous tiendront cõpagnie/</span></p>
      
      
      
      
      
      
      <p><span class="orig">Et Charite accomplira le tiers:</span></p>
      
      
      
      
      
      
      <p><span class="orig">Bon oeuure ira apres par ces sentiers/</span></p>
      
      
      
      
      
      
      <p><span class="orig">Malheureux est qui ung tel cõpaing nye/</span></p>
      
      
      
      
      
      
      <p><span class="orig">Or saluez le Medecin mamye:</span></p>
      
      
      
      
      
      
      <p><span class="orig">Enuers tous est misericordieux/</span></p>
      
      
      
      
      
      
      <p><span class="orig">Approchez uous hardiment de ses lieux.</span></p>
      
      
      
      
      <p><span class="hi-orig">Chrestiente. Pausa.</span></p>
      
      
      
      <p><span class="orig">Uray medecin des ames/ ⁊ des corps/</span></p>
      
      
      
      
      
      
      <p><span class="orig">Graces te rendz de tous tes dõs parfaictz</span></p>
      
      
      
      
      
      
      <p><span class="orig">En te priant que tu ne soys recordz</span></p>
      
      
      
      
      
      
      <p><span class="orig">De mes pechez/ salles/ uilles/ ⁊ ordz/</span></p>
      
      
      
      
      
      
      <p><span class="orig">Moy ⁊ les miẽs/ par eulx sõmes deffaictz/</span></p>
      
      
      
      
      
      
      <p><span class="orig">Perdus/ infectz/ si tu ne nous refaictz/</span></p>
      
      
      
      
      
      
      <p><span class="orig">Uueille nous en (medecin) despecher.</span></p>
      
      
      
      
      <p><span class="hi-orig">Le medecin.</span></p>
      
      
      
      <p><span class="orig">Mamye, allez gardez uous de pecher.</span></p>
      
      
      
      
      
      
      <p><span class="orig">Auec uous ayez ces sainctes dames/</span></p>
      
      
      
      
      
      
      <p><span class="orig">La Foy/ Espoir/ ⁊ ferme Charite/</span></p>
      
      
      
      
      
      
      <p><span class="orig">Iustice/ ⁊ paix/ seront salut aux ames.</span></p>
      
      
      
      
      
      
      <p><span class="orig">Noubliez poĩt de pugnir les blasphemes.</span></p>
      
      
      
      
      
      
      <p><span class="orig">Gouuernez uous tousiours par uerite.</span></p>
      
      
      
      
      
      
      <p><span class="orig">Recours ayez a la diuinite.</span></p>
      
      
      
      
      
      
      <p><span class="orig">Et en nul autre: or scauoir ie uous fay</span></p>
      
      
      
      
      
      
      <p><span class="orig">Sainsi faictes/ uous naurez morte foy.</span></p>
      
      
      
      
      <span class="pb">[f96]</span>
      
      
      <p><span class="hi-orig">Le docteur.</span></p>
      
      
      
      <p><span class="orig">Prenez en gre pardonnant a ieunesse/</span></p>
      
      
      
      
      
      
      <p><span class="orig">Ieu nest ce pas/ si aucun on y blesse:</span></p>
      
      
      
      
      
      
      <p><span class="orig">Blesse qui ueult/ ie ne uueil nul blesser.</span></p>
      
      
      
      
      
      
      <p><span class="orig">Ce ieu moral est pour nous adresser</span></p>
      
      
      
      
      
      
      <p><span class="orig">A Iesus christ/ qui les errantz radresse.</span></p>
      
      
      
      
      
      
      <p><span class="orig">Uous auez ueu comment peche nous presse</span></p>
      
      
      
      
      
      
      <p><span class="orig">Par sa poison/ ⁊ rend lame ladresse,</span></p>
      
      
      
      
      
      
      <p><span class="orig">Mes bõs seigneͬs/ cest pour uoꝰ enseigner.</span></p>
      
      
      
      
      
      
      <p><span class="orig">Prenez en gre.</span></p>
      
      
      
      
      
      
      <p><span class="orig">Chrestiente de follier ne cesse/</span></p>
      
      
      
      
      
      
      <p><span class="orig">Et de resuer ainsi que une diablesse:</span></p>
      
      
      
      
      
      
      <p><span class="orig">Mais Iesus Christ la uient medeciner</span></p>
      
      
      
      
      
      
      <p><span class="orig">Par sa parolle/ ⁊ bien endoctriner</span></p>
      
      
      
      
      
      
      <p><span class="orig">La remectant en bon sens ⁊ liesse.</span></p>
      
      
      
      
      
      
      <p><span class="orig">Prenez en gre.</span></p>
      
      
      
      
      <p><span class="hi-orig">¶ Nouuellement Imprime a Paris/</span></p>
      
      <p><span class="hi-orig">par Pierre de uignolle/</span></p>
      
      <p><span class="hi-orig">demourant en la rue</span></p>
      
      <p><span class="hi-orig">de la Sor¬</span></p>
      
      <p><span class="hi-orig">bonne.</span></p>
      
      <p><span class="hi-orig">1533.</span></p>
      
      
      
      </body>
</html>